নিঝুম দ্বীপ
বন্ধুরা পর্যটনলিপির আয়োজনে আজ আপনাদের জন্য রয়েছে বাংলার এক অপার সৌন্দর্য 'নিঝুম দ্বীপ'।
নোয়াখালী জেলার দক্ষিণে মেঘনা নদীর মোহনায় অবস্থিত হাতিয়া উপজেলার সর্বদক্ষিণে নিঝুমদ্বীপের অবস্থান।
বাংলাদেশের একটি ছোট্ট দ্বীপ এটি।
মূলত এটি একটি চর।
২০০১ সালের ৮ এপ্রিল বাংলাদেশ সরকার পুরো দ্বীপটিকে জাতীয় উদ্যান হিসেবে ঘোষণা করে।
নোয়াখালী, চর ওসমান, কামলার চর এবং চর মুরি এই চারটি দ্বীপের মোট ১৬,৩৫২.২৩ হেক্টর এলাকা নিয়ে উদ্যানটি গঠিত।
১৯৪০ এর দশকে এই দ্বীপটি বঙ্গোপসাগর হতে জেগে উঠা শুরু করে।
চর গঠনের বিভিন্ন ধাপ অতিক্রম করে ৪০ এর দশকের শেষদিকে নিঝুমদ্বীপ তৃণচর বা গোচারণের উপযুক্ত হয়ে উঠে।
মাছ ধরতে গিয়ে হাতিয়ার জেলেরা নিঝুমদ্বীপ আবিস্কার করে।
পঞ্চাশের দশকের মাঝামাঝি নিঝুমদ্বীপে জনবসতি শুরু হয়।
মূলত হাতিয়ার জাহাজমারা ইউনিয়ন হতে কিছু জেলে পরিবার প্রথম নিঝুমদ্বীপে আসে।
নিঝুমদ্বীপ সংলগ্ন এলাকায় প্রচুর ইছা মাছ (চিংড়ি মাছ) ধরা পড়তো বিধায় জেলেরা এই দ্বীপের নাম দেয় ''ইছামতির দ্বীপ''।
এই দ্বীপটিতে মাঝে মাঝে বালির ঢিবি বা টিলার মত ছিল বিধায় স্থানীয় লোকজন এই দ্বীপকে বাইল্যার ডেইল বলেও ডাকতো।
কালক্রমে ইছামতি দ্বীপ নামটি হারিয়ে গেলেও স্থানীয় লোকেরা এখনো এই দ্বীপকে বাইল্যার ডেইল বলেই সম্বোধন করে।
নিঝুম দ্বীপ বা বাইল্যার ডেইল যে নামই হোক না কেন ভূমি মন্ত্রণালয়ের দিয়ারা জরিপ বিভাগ এই দ্বীপের জমি চর ওসমান মৌজা হিসেবে জরিপ করে।
কথিত আছে সর্দার ওসমান নামের এক সাহসী বাথানিয়া ১০০ মহিষ নিয়ে প্রমত্তা মেঘনা পাড়ি দিয়ে প্রথম এই দ্বীপে অসে এবং দিয়ারা জরিপ কর্মচারীদেরকে জরিপ কাজে প্রভূত সহায়তা করে বিধায় তার নামে অনুসারে নিঝুম দ্বীপে মৌজার সরকারি নাম হয় 'চর ওসমান'।
নিঝুম দ্বীপের পূর্ব নাম ছিলো চর-ওসমান।
পরে হাতিয়ার সাংসদ আমিরুল ইসলাম কালাম এই নাম বদলে নিঝুম দ্বীপ নামকরণ করেন।
নিঝুম দ্বীপে রয়েছে ৩টি প্রাথমিক বিদ্যালয় এবং একটি উচ্চ-মাধ্যমিক বিদ্যালয়।
প্রাথমিক বিদ্যালয়গুলো সাইক্লোন শেল্টারে অবস্থিত।
সমগ্র নিঝুম দ্বীপের প্রায় ৩০০০.০০ একরে মানুষের বসতি রয়েছে এবং অবশিষ্ট অংশে ম্যানগ্রোভ বনায়ন রয়েছে।
ইছামতির দ্বীপ, বাইল্যার চর বা চর ওসমান যে নামেই স্থানীয়ভাবে প্রচলিত হোক না কেন ৮০ এর দশকের শুরু হতে এই দ্বীপটি বাংলাদেশের জনগণের নিকট নিঝুম দ্বীপ হিসেবে পরিচিতি লাভ করে।
নিঝুম দ্বীপে পর্যটকদের জন্য রয়েছে অবকাশের নিঝুম রির্সোট।
যেখানে রয়েছে সাপ্লাই পানি এবং জেনারেটরের মাধ্যমে বিদ্যুতের ব্যবস্থা।
খাবারের জন্য রয়েছে স্থানীয় হোটেল।
স্থানীয়ভাবে উৎপাদিত চাল, মাছ, মুরগী, ডিম ইত্যাদিই খাবারের একমাত্র ভরসা।
তবে বর্ষার মৌসুমে রয়েছে ইলিশের জয়জয়কার।
বর্তমানে নিঝুম দ্বীপে পর্যটকদের অন্যতম আকর্ষণীয় বিষয় হলো এখানকার হরিণ।
মূলত ১৯৭০ খ্রিস্টাব্দের আগ পর্যন্ত কোনো লোকবসতি ছিলো না এখানে।
তাই দ্বীপটি ছিলো জনমানবশূন্য নিঝুম।
এরপর বাংলাদেশের বনবিভাগ ৭০-এর দশকে এখানে তাদের কার্যক্রম শুরু করে।
প্রথমে পরীক্ষামূলকভাবে চার জোড়া হরিণ ছাড়া হয়।
বর্তমানে নিঝুম দ্বীপ এখন হরিণের অভয়ারণ্য।
১৯৯৬ খ্রিস্টাব্দের হরিণশুমারী অনুযায়ী হরিণের সংখ্যা ২২,০০০।
চিত্রা হরিণই নিঝুম দ্বীপের প্রধান বন্যপ্রাণী।
একর প্রতি চিত্রল হরিণের ঘনত্ব সুন্দরবনের চেয়ে তিনগুণ বেশি।
এখানে বাঘের মতো কোনো মাংসাশী প্রাণী না থাকায় দ্রুতগতিতে বংশবৃদ্ধি হচ্ছে।
অন্যান্য স্তন্যপায়ী প্রাণীর মধ্যে রয়েছে উদয়ী নখরবিহীন উদবিড়াল, মেছো বাঘ ইত্যাদি।
এছাড়াও বিভিন্ন প্রজাতির পাখির মধ্যে রয়েছে নিশি বক, দেশি কানিবক, গোবক, দেশি পানকৌড়ি, ধূসর বক, কাদাখোঁচা, বালিহাঁস, কালোহাঁস, কোড়া, তিলা লালপা, তিলা সবুজপা ইত্যাদি।
এই উদ্যান দেশি গাঙচষার অন্যতম প্রধান বিচরণস্থল।
সরীসৃপের মধ্যে রয়েছে দেশি গুঁইসাপ ও নানান জাতের সামুদ্রিক কচ্ছপ।
সামুদ্রিক কচ্ছপের গুরুত্বপূর্ণ প্রজননস্থল এই নিঝুম দ্বীপ।
নিঝুম দ্বীপে রয়েছে কেওড়া গাছ।
ইদানীং বনবিভাগ কিছু নোনা ঝাউও রোপণ করছে।
এছাড়াও রয়েছে প্রায় ৪৩ প্রজাতির লতাগুল্ম এবং ২১ প্রজাতির অন্যান্য গাছ।
নোনা পানিতে বেষ্টিত নিঝুম দ্বীপ কেওড়া গাছের অভয়ারণ্য।
ম্যানগ্রোভ বনের মধ্যে সুন্দরবনের পরে নিঝুম দ্বীপকে বাংলাদেশের দ্বিতীয় বৃহত্তম ম্যানগ্রোভ বন বলে দাবী করা হয়।
আপনি যদি নিঝুম দ্বীপ যেতে চান তাহলে আপনাকে নোয়াখালী জেলা সদর মাইজদী হতে প্রথমে সোনাপুর বাসস্ট্যান্ড যেতে হবে।
সেখান থেকে চেয়ারম্যান ঘাট গামী যেকোন লোকাল বাস সার্ভিস/ সিএনজি অটোরিক্সা যোগে চেয়ারম্যান ঘাটে নামতে হবে।
অতঃপর সীট্রাক/লঞ্চ সার্ভিসে নলচিরা ঘাটে নেমে সিএনজি অটোরিক্সা যোগে জাহাজমারা ঘাটে গিয়ে নৌকাযোগে জাহাজমারা চ্যানেল পার হয়ে নিঝুম দ্বীপ পৌঁছা যাবে।
চারিদিকে জলরাশির মাঝে নিঝুম দ্বীপ।
যোগাযোগ ব্যবস্থা অনুন্নত হওয়াটা স্বাভাবিক।
তবে এই অঞ্চলের মানুষের অন্য অঞ্চলের সাথে যোগাযোগ করতে হলে জোয়ার ভাটার উপর নির্ভর করতে হয়।
বলা যায় মেনে চলতে হয় পুরোপুরি জোয়ার ভাটা।
ঢাকায় যেতে হলে এই অঞ্চলের মানুষদের সকাল ৯ টার (জোয়ার আসার)পর হাতিয়ার উদ্দেশ্য যাত্রা করতে হয়।
তারপর প্রায় ২-৩ ঘণ্টা ট্রলার ভ্রমণ শেষে হাতিয়া পৌঁছায়।
তারপর পাওয়া যায় ঢাকাগামী লঞ্চ।
প্রতিদিন একবেলা ঢাকার উদ্দেশ্যে যাত্রা করে লঞ্চটি।
বরিশাল এবং ভোলা হয়ে ঢাকায় পৌঁছায় বিধায় নিঝুম দ্বীপের মানুষজন ভোলা কিংবা বরিশালে যেতে পারেন এই লঞ্চে করেই।
এছাড়া হাতিয়া কিংবা ঢাকায় আসার জন্য রয়েছে বিকল্প পথ।
বন্দরটিলা থেকে নদী পার হয়ে হাতিয়ায় পৌঁছতে হয়।
সেখান থেকে বিভিন্ন যানবাহন পার করে প্রথমে হাতিয়া শহরে তারপর লঞ্চে পার হয়ে মাইজদি অতঃপর ঢাকায় পৌঁছতে হয়।
মনে রাখবেন যেখানেই ভ্রমণ করতে যাননা কেন, আপনার দ্বারা পরিবেশের কোন ক্ষতি যেন না হয়।
নিঝুম দ্বীপ সম্পর্কে আপনাদের যে কোন মতামত ও পরামর্শ থাকলে পর্যটনলিপি কে জানাতে পারেন।
পরবর্তী পর্বে আপনাদের সামনে বাংলাদেশের নতুন চমক নিয়ে হাজির হব, আশা করছি সাথেই থাকবেন।

ধানসিঁড়ির তীরে
বাংলাদেশের দক্ষিণাঞ্চলের জেলা ঝালকাঠীর বিভিন্ন জায়গায় বর্ষা মৌসুমে বসে ভাসমান হাট।
বর্ষা মৌসুমের প্রায় প্রতিদিন শত শত নৌকার সমাগম ঘটে এসব হাটে।
কোথাও সবজির হাট, কোথাও মৌসুমি ফলের হাট, আবার কোথাও হয়তোবা নৌকার হাট।
যারা হয়তো কাশ্মিরের ডাল লেক কিংবা থাইল্যান্ডে ভাসমান বাজার দেখেছেন, তারা হয়তো কিছুটা মিল খুঁজে পাবেন এসব বাজারের সঙ্গে।
দু-একদিনের সময় নিয়ে এসব বাজার বেড়িয়ে আসতে পারেন এই বর্ষাকালে।
ঝালকাঠী জেলা শহর থেকে প্রায় পনের কিলোমিটার দূরে ভিমরুলি গ্রামে সপ্তাহের প্রতিদিনই পেয়ারা হাট বসে।
এ হাটে সকাল থেকে প্রায় সন্ধ্যা অবধি বিকিকিনি চলে।
পেয়ারা বোঝাই শত শত নৌকা এখানকার খালে ঘুরে বেড়ায় ক্রেতার আশায়।
মূলত পাইকাররা এখানে ক্রেতা।
এরা বড় ইঞ্জিন নৌকা নিয়ে বাজারে হাজির হয়ে ছোট ছোট নৌকার পেয়ারা কিনে ঢাকা কিংবা অন্য কোনো বড় শহরে চালান করে দেন।
মূলত খালের একটি মোহনায় ভিমরুলি বাজারটি বসে।
এখানে তিন দিক থেকে তিনটি খাল এসে মিশেছে।
অপেক্ষাকৃত প্রশস্ত এ মোহনায়ই নৌকা বোঝাই ফল নিয়ে ক্রেতা খুঁজে বেড়ান চাষিরা।
মূলত পেয়ারার বাগানেই ভরপুর আশপাশের বিস্তীর্ণ এলাকা।
আর এসব বাগান থেকে নৌকায় করে চাষিরা সরাসরি এ বাজারে পেয়ারা নিয়ে আসেন।
পেয়ারার পরে এ বাজারে অবশ্য আসে আমড়া।
এ অঞ্চলে আমড়ার ফলনও সর্বত্র।
এ ছাড়াও বছরের অন্যান্য সময়ও এ বাজার অপেক্ষাকৃত কম লোকের সমাগমে ব্যস্ত থাকে।
এ সময়ে এ বাজারের প্রধান পণ্য থাকে বিভিন্ন রকম সবজি।
বাজারের উত্তর প্রান্তে খালের উপরের ছোট একটি সেতু থাকায় এখান থেকে বাজারটি খুব ভালো করে দেখা যায়।
বাজারটির সবচেয়ে আকর্ষণীয় দিক হলো এখানে আসা সব নৌকাগুলোর আকার আর ডিজাইন প্রায় একইরকম।
মনে হয় যেন একই কারিগরের তৈরি সব নৌকা।
ভিমরুলির এ বাজারটির সবচেয়ে ব্যস্ত সময় হলো দুপর বারোটা থেকে তিনটে পর্যন্ত।
এ সময়ে নৌকার সংখ্যা কয়েকশ ছাড়িয়ে যায়।
ঝালকাঠী জেলা সদর থেকে মোটরবাইকে জায়গাটিতে আসতে সময় লাগে প্রায় আধাঘণ্টা।
আর ইঞ্জিন নৌকায় এলে সময় লাগে এক ঘণ্টা।
ভিমরুলি ভ্রমণ শেষ করে আপনি চলে যেতে পারেন কুড়িয়ানার নৌকার হাট।
যদিও জায়গাটি নেছারাবাদ (স্বরূপকাঠী) থানার ভেতরে কিন্তু আপনি চাইলে ঝালকাঠী থেকেও আসতে পারেন।
মোটর বাইকে প্রায় এক ঘণ্টা সময় লাগে এখানে আসতে।
আর দুই ঘণ্টার মতো সময় লাগবে যদি আপনি ইঞ্জিন নৌকায় আসেন।
এখানে বর্ষা মৌসুমে মূলত বসে নৌকার হাট।
জেলার বিভিন্ন জায়গা থেকে নৌকার কারিগররা এখানে আসেন তাদের তৈরি করা নৌকা বিক্রি করতে।
বিশাল জায়গাজুড়ে এখানে শত শত নৌকায় পরিপূর্ণ হয় এ হাট।
সপ্তাহের প্রায় প্রতিদিনই এ হাট বসলেও শুক্রবারে এখানে ক্রেতা-বিক্রেতার সম্মিলন ঘটে বেশি।
বড় একটি নৌকার উপরে ছোট ছোট অনেক নৌকা এনে এখানকার খালে ভাসিয়ে ক্রেতার অপেক্ষায় থাকেন বিক্রেতারা।
এক হাজার থেকে দশ হাজার টাকায় এ হাটে পাওয়া যায় বিভিন্ন আকারের নৌকা।
বর্ষায় এ অঞ্চলের বিভিন্ন জায়গায় পানি বেড়ে যাওয়ায় চলাচলের জন্য অনেকেরই নৌকার প্রয়োজন হয়।
তাই অনেকেই বর্ষাকালে এ হাটে আসেন নৌকা কেনার জন্য।
আটঘর থেকে প্রায় চার কিলোমিটার সামনে আটঘর-কুড়িয়ানার পেয়ারার হাট।
এটিও মূলত ভাসমান বাজার।
বিভিন্ন জায়গা থেকে ছোট ছোট নৌকায় পেয়ারা নিয়ে এখানে হাজির হন চাষিরা।
বাজারে আসার সঙ্গে সঙ্গেই নৌকা বোঝাই পেয়ারা বিক্রি হয়ে যায় দ্রুত।
কারণ পাইকাররা এখানে চাষিদের জন্য অপেক্ষায় থাকেন।
এ বাজারটিও আকারে বেশ ্বড়।
এ বাজারের আশপাশেই দেখা যাবে বড় বড় পেয়ারার বাগান।
বাগানগুলো সাধারণত ছোট ছোট নালার দুই পাশে।
চাষিরা ছোট নৌকা নিয়ে নালার মধ্যে ঢুকে গাছ থেকে পেয়ারা সংগ্রহ করে থাকেন।

রোমাঞ্চকর খৈয়াছড়া
ভ্রমণ প্রিয় বন্ধুরা কেমন আছেন সবাই?
আমরা আমাদের প্রতিটি পর্বে আপনাদের সামনে বাংলাদেশের অপরূপ সৌন্দর্য তুলে ধরার চেষ্টা করছি।
গত পর্বে আমরা আপনাদের সামনে তুলে ধরেছিলাম সীতাকুন্ড চন্দ্রনাথধামের কিছু সৌন্দর্যের নমুনা।
তার ধারাবাহিকতায় আজ আমরা আপনাদের নিয়ে যাব সীতাকুণ্ডের পার্শ্ববর্তী এলাকা মীরসরাই।
যেখানে রয়েছে প্রকৃতির এক আজব খেয়াল খৈয়াছড়া ঝর্না।
খৈয়াছড়া অভিযান রোমাঞ্চকর অনুভূতিতে পরিপূর্ণ।
এই অভিযানের শুরুতে যে জিনিসটা সবচেয়ে বেশি প্রয়োজন সেটি হল সাবধানতা এবং কিছুটা সাহস।
কেননা খৈয়াছড়া ঝর্ণা যেতে হলে আপনাকে বেশ কিছুটা দুর্গম পথ পাড়ি দিয়ে যেতে হবে।
তবে একজন গাইড ছাড়া এইখানে না যাওয়াই ভালো, এতে করে আপনাদের অভিযান আরো অনেকাংশে কঠিন হয়ে পড়বে।
আপনি যদি ঢাকার দিক থেকে যান তাহলে চট্টগ্রামের মিরসরাই পার হয়ে বারটাকিয়া বাজারের আগে খৈয়াছড়া আইডিয়াল স্কুলের সামনে ঢাকা চট্টগ্রাম রোডে নামবেন।
বরটাকিয়ার প্রাথমিক বিদ্যালয়ের পূর্ব দিকের রাস্তা ধরে দশ মিনিট হাঁটলে পথে রেললাইন পরবে, রেললাইন পার হয়ে আরো দশ মিনিট হাঁটলে ঝিরি পাবেন।
ইচ্ছে করলে ঢাকা চট্টগ্রাম রোড থেকে ঝিরি পর্যন্ত আপনি সি.এন.জি নিয়েও যেতে পারবেন।
ঐখান থেকে আপনাকে খৈয়াছড়া ঝর্ণার মূল ট্র্যাকিং শুরু করতে হবে।
ঝিরি থেকে শেষ স্টেপ পর্যন্ত সোয়া দুই ঘন্টার মত সময় লাগবে।
বৃষ্টি বা পাহাড়ি ঢল সমস্যার কারণ হতে পারে সেজন্য অবশ্যই দড়ি সাথে নিবেন, প্রয়োজনে কাজে লাগতে পারে।
খৈয়াছড়া ঝর্ণা ট্র্যাকিং বাংলাদেশের অন্য ঝর্ণাগুলো থেকে একটু আলাদা।
তাই সবসময় সতর্কতার সাথে পা ফেলবেন।
এই অভিজানে অবশ্যই খাবার পানি, শুকনো খাবার ও প্রাথমিক চিকিৎসার সরঞ্জাম সাথে রাখবেন।
কেননা বিপদ তো আর বলে কয়ে আসেনা।
আর খাবার খেয়ে খাবারের প্যাকেট কিংবা খোসা যেখানে সেখানে ফেলে দয়া করে প্রকৃতির বারোটা বাজাবেন না।
এই ঝর্নাটি স্থানীয়দের কাছে চতল নামে পরিচিত।
এই ঝর্নাটির উপরে আরো দুটি ধাপ রয়েছে, যেগুলো যথাক্রমে শিমুলতলি ও আমতলি নামে পরিচিত।
এই পাহাড়ের সৌন্দর্য বর্ণনা করার কিছু নেই, নিজের চোখে না দেখলে এর সৌন্দর্য অনুধাবন করা অসম্ভব।
পর্যটকদের থাকার জন্য সীতাকুন্ডে খুব সাধারণ মানের কিছু হোটেল আছে তবে পর্যটকরা চাইলে এখানে অবস্থিত মন্দিরগুলোতে অনুমতি নিয়ে থাকতে পারেন।
আর এটাই হবে এডভেঞ্চার প্রিয় ভ্রমণপীপাষুদের সবচেয়ে ভাল অভিজ্ঞতা।
সীতাকুণ্ড থেকে বারটাকিয়া বাজারের দুরত্ব ১৮ কিলোমিটার।
তবে থাকার জন্য ভুল করেও চট্টগ্রাম শহরকে বেঁছে নিবেন না, তাহলে শহরের যানযট ঠেলে এটুকু আসতে আপনার সারাটা দিনও নষ্ট হয়ে যেতে পারে।

বায়তুল মোকাররম মসজিদ
আজ আমরা আপনাদের সামনে তুলে ধরব আপনাদের অতি পরিচিত বাংলাদেশের জাতীয় মসজিদ 'বায়তুল মুকাররম মসজিদ'।
আমরা এই পর্বে চেষ্টা করেছি আপনাদের অতি পরিচিত এই মসজিদটিকে আপনাদের সামনে নতুনভাবে তুলে ধরার।
১৯৫৯ সালে 'বায়তুল মুকাররম মসজিদ সোসাইটি' গঠনের মাধ্যমে এই পরিকল্পনা বাস্তবায়নের উদ্যোগ নেয়া হয়।
পুরান ঢাকা ও নতুন ঢাকার মিলনস্থলে মসজিদটির জন্য জায়গা অধিগ্রহণ করা হয়।
স্থানটি নগরীর প্রধান বাণিজ্যকেন্দ্র থেকেও ছিল নিকটবর্তী।
বিশিষ্ট স্থপতি টি. আব্দুল হুসেন থারিয়ানিকে মসজিদ কমপ্লেক্সটির নকশার জন্য নিযুক্ত করা হয়।
পুরো কমপ্লেক্স নকশার মধ্যে দোকান, অফিস, লাইব্রেরি ও গাড়ি পার্কিংয়ের ব্যবস্থা অন্তর্ভুক্ত হয়।
পরবর্তীতে ১৯৬০ সালের ২৭ জানুয়ারি এই মসজিদের নির্মাণ কাজ শুরু হয়।
এই মসজিদে একসঙ্গে ৪০ হাজার মুসল্লি নামাজ আদায় করতে পারেন।
মসজিদের প্রধান কক্ষটি তিন দিকে বারান্দা দিয়ে ঘেরা।
মিহরাবটি অর্ধ-বৃত্তাকারের পরিবর্তে আয়তাকার।
আধুনিক স্থাপত্যে কম অলংকরণই একটি বৈশিষ্ট্য-যা এই মসজিদে লক্ষনীয়।
এর অবয়ব অনেকটা পবিত্র কাবা শরিফের মতো হওয়ায় মুসলমানদের হৃদয়ে এই মসজিদটি আলাদা জায়গা করে নিয়েছে।

বালিয়াটি প্রাসাদের কিছু কথা
ঢাকার খুব কাছেই মানিকগঞ্জ জেলা অবস্থিত।
এই জেলায় পর্যটকদের আকৃষ্ট করার মত নানা উপকরণ রয়েছে।
কিন্তু দুঃখজনক হলেও সত্যি যে এ জেলায় পর্যটন শিল্পের উন্নতির জন্য সরকারি কোন পদক্ষেপ নেয়া হয়নি।
বালিয়াটি ও তেওতা জমিদার বাড়ী সংস্কারের অভাবে ধ্বংসপ্রায় অবস্থায় রয়েছে।
এ প্রাচীন স্থাপনাসমূহ প্রত্নতত্ত্ব বিভাগের মাধ্যমে রক্ষণাবেক্ষণের ব্যবস্থা করলে অতি প্রাচীন এসকল ইতিহাস ও ঐতিহ্য ধ্বংসের হাত থেকে রক্ষা পাবে।
পর্যটকদের নিরাপত্তা ও হোটেল-মোটেলের ব্যবস্থা করা গেলে পর্যটকরা উল্লিখিত পর্যটন কেন্দ্রসমূহে আসতে আগ্রহী হবে।
বালিয়াটির জমিদারদের অবদান মানিকগঞ্জ জেলার পুরাকীর্তির ইতিহাসে উল্লেখ যোগ্য।
বালিয়াটির জমিদারেরা ঊনিশ শতকের প্রথমার্ধ থেকে আরম্ভ করে বিশ শতকের প্রথমার্ধ পর্যন্ত প্রায় শতাধিক বছর বহুকীর্তি রেখে গেছেন যা জেলার পুরাকীর্তিকে বিশেষভাবে সমৃদ্ধ করেছে।
বালিয়াটির পাঠান বাড়ীর জমিদার নিত্যানন্দ রায় চৌধুরীর দু'ছেলে বৃন্দাবন চন্দ্র রায় চৌধুরী এবং জগন্নাথ রায় চৌধুরীর হাত ধরে বালিয়াটির নাম দেশে বিদেশে ছড়িয়ে পড়েছিল।
বালিয়াটিতে আজও দু'বেলা রাধা বল্লব পূজো হচ্ছে।
বালিয়াটিতে ১৯২৩ সালের দিকে জমিদার কিশোরী রায় চৌধুরী নিজ ব্যয়ে একটি এলোপ্যাথিক দাতব্য চিকিৎসালয় স্থাপন করেন।
বর্তমানে এটি সরকারী নিয়ন্ত্রণে পরিচালিত হচ্ছে।
জমিদার হীরালাল রায় চৌধুরী সাটুরিয়া থেকে বালিয়াটির প্রবেশ পথের পাশে কাউন্নারা গ্রামে একটি বাগানবাড়ী নির্মাণ করেন এবং সেখানে দিঘির মাঝখানে একটি প্রমোদ ভবন গড়ে তোলেন যেখানে সুন্দরী নর্তকী বা প্রমোদ বালাদের নাচগান ও পান চলতো।
বর্তমানে প্রত্নতত্ত্ব অধিদপ্তর দৃষ্টিনন্দন ও প্রাসাদের রক্ষনাবেক্ষণ করছে।
এই প্রাসাদটি মানিকগঞ্জ জেলার সাটুরিয়াতে অবস্থিত।
মানিকগঞ্জ থেকে যার দূরত্ব ১৮ কিলোমিটার।
বাস যোগে আপনি চলে যেতে পারেন সেখানে।

রোড ট্রিপ টিপস
প্রতিদিনের একঘেয়ে জীবন যাপন থেকে বের হয়ে কার না ইচ্ছে করে একটু ঘুরতে যেতে।
আর তাই ইচ্ছে হলেই ভ্রমণ, হতে পারে যখন তখন।
যাদের গাড়ি আছে তারা চাইলেই দূরে কোথাও ঘুরে আসতে পারেন।
রোড ট্রিপে যদি দূরবর্তী কোথাও যাবার প্ল্যান করেন, তাহলে গাড়ির রক্ষণাবেক্ষণ ও ব্যবহারজনিত কিছু ব্যাপারেও সতর্ক থাকতে হবে।
কারণ খেয়াল রাখতে হবে ভ্রমণ যাতে নির্বিঘ্ন এবং নিরাপদ হয়।
ভ্রমণের সময় অন্যান্য সদস্যেদের সাথে সাথে গাড়িও থাকবে নিরাপদে।
আসুন জেনে রাখি রোড ট্রিপে যাওয়ার কিছু গুরুত্বপূর্ণ বিষয়। নিরাপত্তা:
গাড়ি নিয়ে স্বপরিবারে বেড়াতে যাওয়ার প্ল্যান করার আগে অবশ্যই নিরাপত্তার ব্যপারটি মাথায় রাখতে হবে।
পরিবারের নিরাপত্তায় সবার সাথে ফোন এবং ফোনে রিচার্জ করে নিলে ভাল হয়।
দূরে ভ্রমনে যেয়ে একা না ঘুরে একসাথে ঘোরা ভাল।
ঘন জঙ্গল অথবা গভীর পুকুরে না যাওয়াই ভাল। কাগজপত্র:
দুরের ভ্রমনে যে বিষয়টি লক্ষ্য রাখতে হবে তা হলো গাড়ির কাগজপত্র সাথে নিয়ে নিন।
নিয়মিত হালনাগাদ করা না থাকলে অবশ্যই করিয়ে নেওয়া ভাল।
এছাড়া ভোটার আইডি কার্ড/ ফটোকপি অথবা ভিজিটিং কার্ড সাথে রাখবেন। গাড়ির পরিষ্কার:
আপনার গাড়িটিকে ভালোভাবে পরিষ্কার করে নিন।
আর পরিষ্কারক দ্রব্য যেমন- ব্রাশ, ছোট বালতি, হোস পাইপ ইত্যাদি গাড়িতে সঙ্গে নিয়ে নেওয়া যায়।
গাড়ি যদি পরিষ্কার পরিচ্ছন্ন হয় তাহলে আপনার ভ্রমণও হবে আনন্দদায়ক।
গাড়ির পার্টস রিচেক:
দূরবর্তী ভ্রমণের আগে অবশ্যই ভাল কোন সার্ভিস সেন্টার থেকে একবার গাড়ির সব পার্টস চেক করিয়ে নিন।
কোন পার্টসের যদি কোন সমস্যা থাকে তাহলে; পার্টস ঠিক করিয়ে, একবার গাড়ি চালিয়ে পরীক্ষা করে নিবেন আপনার গাড়ির সব যন্ত্রাংশ সঠিকভাবে কাজ করছে কিনা।
ত্রুটিপূর্ণ যন্ত্রাংশের কারণে ঘটতে পারে দুর্ঘটনা।
তেল ও পর্যাপ্ত পেট্রোল:
গাড়ির তেল বা পেট্রোল চেক না করে দূরে ভ্রমনে যাওয়া কখনোই উচিৎ না।
আর ভ্রমণে বের হবার আগে, আপনার ভ্রমণ পথে কোথায় কোথায় পেট্রল পাম্প/ সি এন জি ষ্টেশন আছে তাও একবার মোবাইলে ম্যাপ থেকে দেখে নেবেন।
তবে বের হবার আগে যতটুকু পরিমান সম্ভব গাড়ির তেল, পেট্রোল ভর্তি করে নেওয়া উচিৎ।
গাড়ির কভার, স্পেয়ার টায়ার:
গাড়ির সাথে অবশ্যই গাড়ির কভার, এক্সট্রা চাকা, টুল বক্স ইত্যাদি রাখা উচিৎ।
এতে করে যেকোন সময়ে গাড়ির চাকা পাংচার হয়ে গেলে চাকা ঠিক করে নিতে পারবেন।
এর পাশাপাশি রাস্তায় টুকটাক সমস্যা নিজেই সেরে নিতে পারেন। ব্যাটারি:
অনেক সময় গাড়ির ব্যাটারি ডাউন হয়ে যাওয়ার সম্ভাবনা থাকে।
আর ব্যাটারি ডাউন হয়ে ভ্রমণে যাতে বিঘ্ন না ঘটে তাই গাড়িতে এক্সট্রা ব্যাটারি অবশ্যই সঙ্গে রাখা ভাল। ট্রাফিক আইন:
গাড়ি চালানোর ক্ষেত্রে অবশ্যই আইন মেনে গাড়ি চালাবেন ।
কখনোই ট্রাফিক আইন ভঙ্গ করে বা নির্দিষ্ট লেন ব্যতীত অন্য লেন দিয়ে গাড়ি চালানো উচিৎ না।
সঙ্গে যা যা নিবেন প্রয়োজনীয় অর্থ:
টাকা পয়সা নিতে হয়ত কেউই ভোলেন না।
কিন্তু দূরবর্তী ভ্রমনের আগে খরচের একটা খসরা হিসেব করে নিবেন।
সাথে এক্সট্রা কিছু টাকা নিয়ে নিবেন যাতে বিপদে পড়লে কাজে লাগে।
কতটুকু তেল খরচ হবে, সে হিসেবও এর মধ্যে রাখবেন।
ফার্স্ট এইড বক্স:
যেকোনো জায়গায় ভ্রমণে যাওয়ার আগে অবশ্যই ফার্স্ট এইড বক্স গাড়িতে রাখা উচিৎ।
যাতে অনাকাঙ্ক্ষিত দুর্ঘটনায় প্রাথমিক চিকিৎসা দেয়া যায়।
সাথে বমির ওষুধ এবং স্যালাইনও রাখতে পারেন।
শুকনা ও তরল খাবার:
কিছু খাবার সঙ্গে কিনে নেওয়া ভাল।
শুকনা খাবারের সঙ্গে তরল খাবারও কিনে নেওয়া উচিৎ।
সবথেকে ভাল হয় বাসা থেকে রান্না করে হটপটে নিয়ে গেলে।
মশা ও পোকামাকড় থেকে সাবধান:
লক্ষ্য রাখতে হবে মশার উপদ্রব থেকে যেন সবাই সুরক্ষিত থাকে।
তাই মশার স্প্রে , ওষুধ ,মশার ব্যাট অথবা মশারির ব্যবস্থা সঙ্গে রাখতে হবে।
এছাড়াও অন্যান্য পোকামাকড়ের ওষুধ, ওডোমস সঙ্গে রাখা ভাল। অন্যান্য:
মোবাইল ফোনের চার্জার , ক্যামেরা বা ল্যাপটপের চার্জার , মোবাইলের পোর্ট ইত্যাদি সাথে নিয়ে নিতে ভুলবেন না।
টর্চ লাইট, ছাতা, রাবারের জুতা, টাওয়েল, নেক পিলো, এক্সট্রা ব্যাগ ইত্যাদি নিয়ে নিবেন সাথে।
দূরের ভ্রমণে কিছু স্মার্ট টিপস:
• একটানা রাস্তায় গাড়ি না চালিয়ে মাঝে মাঝে ব্রেক দিয়ে গাড়ি চালানো উচিৎ।
• খুব ভোঁরে বাসা থেকে বের হয়ে গেলে আর রাস্তায় যানজটে পরতে হয়না তাই ভোঁরেই বের হওয়া ভাল।
• পেট্রোল বা জ্বালানি আগের দিন নিয়ে নেওয়া উচিৎ।
• ভ্রমণের আগের দিন যিনি গাড়ি ড্রাইভ করবেন তার পর্যাপ্ত বিশ্রাম করে নেওয়া উচিৎ তাহলে গাড়ি চালানোর সময় ঘুম ঘুম ভাব আসবেনা।
কন্টেন্ট রাইটারঃ শুক্তি বিশ্বাস

গোরার মসজিদ
আমরা আজ যাচ্ছি দক্ষিনবঙ্গের প্রবেশদ্বার ঝিনাইদহ, যেখানে রয়েছে বাংলার ঐতিহাসিক 'গোড়ার মসজিদ'।
এই মসজিদটির প্রত্নতাত্ত্বিক দৃষ্টিতে ব্যপক গুরুত্ব থাকলেও, আজ এই মসজিদটি মারাত্মকভাবে অবহেলিত।
ইসলামী ঐতিহ্যের এক অনুপম নিদর্শন গোড়ার (গোরাই) মসজিদ।
মসজিদটি বারোবাজার ইউনিয়নের বেলাট দৌলতপুর মৌজায় অবস্থিত।
কালিগঞ্জ উপজেলা থেকে এর দুরত্ব প্রায় ২৫ কিঃ মিঃ।
মসজিদের পূর্বদিকে একটি পুকুর আছে।
মসজিদ থেকে পুকুরে যাওয়ার জন্য বাঁধানো ঘাট ছিল।
ভাঙ্গা ইটের উপস্থিতি ও স্থানে স্থানে প্রোথিত ইটের চিহ্ন তা প্রমাণ করে।
বারান্দাসহ এক গম্বুজ বিশিষ্ট মসজিদটি বর্গাকৃতি।
এ মসজিদটি অবস্থিত মসজিদগুলোর মধ্যে সর্বাপেক্ষা ভাল অবস্থায় ছিল।
১৯৮৩ সালে প্রত্নতত্ত্ব বিভাগ কর্তৃক খননের পর দেখা গেছে, গম্বুজের কেন্দ্রস্থল ২ ফুটের মত ভাঙ্গা।
বৃত্তাকার ও উপুড় করা পেয়ালার মতো দেখতে গম্বুজটি অত্যন্ত মনোরম।
মসজিদের পাশে একটি কবরের সন্ধান পাওয়া যায়।
এটি গোরাই নামের এক দরবেশের মাজার বলে অনেকের ধারণা।
তাঁর নামানুসারে এ মসজিদকে গোড়ার (গোরাই) মসজিদ বলা হয়।
বর্তমানে এ মসজিদে নিয়মিত নামাজ পড়া হয়।
মসজিদে ৫ ফুট প্রশস্ত দেয়াল আছে।
পুর্বের দিকে ৩টি প্রবেশদ্বার , দু'পাশের দু'টি অপেক্ষাকৃত ছোট।
উত্তর ও দক্ষিণের দেয়ালে ২ টি বড় ও ২ টি ছোট মোট ৪টি প্রবেশ পথ ছিল।
এখন এগুলো জানালা হিসেবে ব্যবহৃত হচ্ছে।
পশ্চিমের দেয়ালে ৩টি মেহরাব আছে।
পশ্চিম দেয়ালে ৭/৮ ফুট লম্বা ২টি এবং উত্তর ও দক্ষিণের দেয়ালে ২টি মোট ৪ টি কালো পাথরের স্তম্ভ আছে।
মসজিদের দেয়ালে পোড়মাটির পত্র-পুস্পে শোভিত শিকল, ঘন্টা, ইত্যাদি আরোও অনেক নকশা আছে।
এ মসজিদের বাইরের দেয়াল সম্পূর্ণটাই পোড়ামাটির কারুকার্য দ্বারা চমৎকার ভাবে অলংকৃত।
মসজিদটি মুসলিম স্থাপত্যের এক নয়নাভিরাম ও অনন্য উদাহরণ।
এটি সম্ভবত হোসেন শাহ বা তার পুত্র নসরত শাহ কর্তৃক নির্মিত।
এ মসজিদের সাথে মিল খুঁজে পাওয়া যায় গৌড়ের সাত্তম ও খনিয়া দীঘি মসজিদ, দিনাজপুরের সুরা মসজিদ, দেওয়ানগড় মসজিদ, টাঙ্গাইলের আতিয়া মসজিদ ও সিংহদার আওলিয়া মসজিদের।

পৃথিবীজুড়ে ৭ টি বিস্ময়কর পরিবেশ-বান্ধব ঠিকানা
এই ব্যাপারে কোন সন্দেহ নেই যে ভ্রমণ আমাদের সমৃদ্ধ করে।
এটি আমাদেরকে নতুন অভিজ্ঞতা, নতুন মানুষ এবং নতুন সুযোগের দিকে উন্মুক্ত করে।
তবে এতে অবাক হওয়ার কিছু নেই যে, আমাদের মধ্যে সবচাইতে যে আবহাওয়া সচেতন সেও আমাদের ঘোরাঘুরিতে লাগাম লাগাতে লড়াই করবে।
সুতরাং, আপনি কীভাবে একই সাথে ভ্রমণ এবং পরিবেশের যত্ন নিতে পারেন?
আমাদের কাছে এরও উত্তর আছে - পরিবেশ বান্ধব স্থানে ভাড়া থাকুন!পরিবেশবান্ধব আবাসনে থাকার জন্য দিন দিন চাহিদা বৃদ্ধি পাচ্ছে, আর এতে করে অন্যান্য আবাসন ব্যবসায়ীরা তাদের স্থাপনাগুলোকে পরিবেশবান্ধব করে গড়ে তুলতে উত্সাহিত হচ্ছে।
আর এই সকল আবাসন মালিকরা পরিবেশের উপর বিরূপ চাপ কমাতে কি কি পদক্ষেপ নিচ্ছে সেগুলোর কিছু ধারণাও নিতে পারেন ...
যা এই পরিবেশের জন্য উপহার স্বরূপ বলা যেতে পারে!
ইকোভিডা কাসা ফ্যামোসা, কোস্টা রিকা
আপনি যদি ভেবে থাকেন যে পরিবেশ-বান্ধব হওয়ার অর্থ হচ্ছে নিজের সুযোগ সুবিধা আরাম আয়েসকে উৎসর্গ করা, তবে কোস্টা রিকার প্লেয়া বেজুকোর এই সুন্দর জায়গাটি আপনাকে ভুল প্রমাণ করে দিবে।
এখানকার কর্তৃপক্ষ অতিথিদের উষ্ণ অভ্যর্থনা দেওয়ার ব্যাপারে বেশ গর্ববোধ করে থাকে এবং রেস্তোঁরা পরামর্শ থেকে শুরু করে ট্যুর পর্যন্ত আপনার প্রতিটি চাহিদা মেটানোর চেষ্টা করে।
শীতাতপনিয়ন্ত্রিত কক্ষ, একটি ব্যক্তিগত পুল এবং একটি বার বি কিউ করা যাবে এমন একটি চমত্কার ছাদসহ রয়েছে নানান সুবিধা এবং আপনি নিজেকে খুবই নিরাপদ বোধ করবেন এটি জেনে যে সৌর শক্তি দ্বারা এই রিসোর্টটি চালিত হচ্ছে।
খুবই যত্ন এবং মনোযোগ দিয়ে আশেপাশের পরিবেশকে সুসজ্জিত এবং সুরক্ষিত রাখা হয়েছে যাতে ভবিষ্যতের অতিথিরা বছরের পর বছর ধরে আশেপাশের বন্যজীবন আরামের সাথে উপভোগ করতে পারে।
একজন অতিথি যেমন বলেছিলেন, "প্রতিদিন সকালে উঠে আমাদের কফি খেতে খেতে পাখি ও সমুদ্রের আওয়াজ শুনা এবং গাছ গাছালি গুলিতে বানরদের দেখতে দেখতে ওপরের সিঁড়ি দিয়ে হেঁটে যাওয়া খুবই দুর্দান্ত ব্যাপার ছিল।"
বালবোয়া পার্ক ইকো-স্টুডিও, সান ডিয়েগো
সান ডিয়েগোতে এই পোষা প্রাণী বান্ধব জায়গাটি পরিবেশ-বান্ধবতায় পরিপূর্ণ।
ছাদে ফটোভোলটাইক সৌর প্যানেল রয়েছে, উঠোনে জল দেওয়ার জন্য একটি বৃষ্টির জল সংগ্রহের ব্যবস্থা রয়েছে, একটি আচ্ছাদিত কম্পোস্ট ব্যারেল, এলইডি "ডার্ক স্কাই" বহিরাগত আলো এবং সোলার এলইডি ওয়াকওয়ে আলো রয়েছে।
এছাড়াও, ড্রাইভওয়েতে প্রাইভেট চার্জিং স্টেশনে বৈদ্যুতিক গাড়িগুলি চার্জ করা যেতে পারে।
যখন আপনি অলসভাবে বসে না থেকে আপনার আশেপাশের পরিবেশ উপভোগ করতে চান, তখন এই ইকো স্টুডিওর আশেপাশে অনেক কিছুই করার আছে; যার বেশিরভাগটিই হাঁটার দূরত্বে বা গণপরিবহণের মাধ্যমে সহজেই পৌঁছানো যায় এরকম।
স্থানীয় আকর্ষণগুলি যেমন বালবোয়া পার্ক বা করোনাদো দ্বীপ দেখুন।
সৈকতে স্বাচ্ছন্দ্যে দিন কাটান কিংবা কেনাকাটা করতেও যেতে পারেন।
লোটাস ভিলা, ক্রোয়েশেয়া
আপনি যদি কিছু সময়ের জন্য 'অফ-গ্রিড' হয়ে যেতে চান তবে ক্রোয়েশিয়ার ব্র্যাকের এই সুন্দর ভূমধ্যসাগরীয় ভিলা আপনার জন্য সর্বোত্তম জায়গা।
অঞ্চলটিতে বিদ্যুত নেই তাই সুবিধাগুলি সম্পূর্ণ সৌরশক্তি থেকে চালিত হয় (কেবলমাত্র ব্যাক-আপ জেনারেটর রয়েছে, কেবলমাত্র অতি প্রয়োজনীয়তার কথা ভেবে!)।
এ ছাড়া, যখন আপনার সামনে থাকবে দর্শনীয় ডুবোকা বে ও তার পরিষ্কার এবং স্বচ্ছ ফিরোজা রঙের জল নিয়ে অবলোকন করার জন্য তখন আপনার ট্যাব বা ফোনের দিকে একদৃষ্টে তাকিয়ে থাকতে চাওয়া সবচাইতে শেষ ব্যাপার হবে।
টেরেসে এক গ্লাস পানীয় উপভোগ করতে পারেন এবং ঘন্টা সময় কিছু দূরে আপনার প্রিয়জনের সাথে কিছু সময় ব্যয় করুন।
আপনি মার্বেলযুক্ত উন্মুক্ত ফায়ারপ্লেস, একটি রোমান্টিক চার-পোস্টার বিছানা, উঁচু সিলিং এবং আর্ট সহ অনেকগুলি অনন্য বৈশিষ্ট্য ভেতরে পেয়ে যাবেন।
আর সেখানকার সৈকতটি কয়েক মিনিট দূরে তাই একটি বই নিন, একটি পিকনিক ফিক্স করুন এবং বিশ্বের এই অভূতপূর্ব জায়গার মাঝে আরামদায়ক পরিবেশের সর্বোচ্চ উপভোগ করুন।
ফিনকা ডি অ্যারিয়েটা, লাঞ্জোরোটে
এই চমকপ্রদ ইকো ইয়ার্টটি পরিবার-বান্ধব ইকো গ্রাম ফিনকা ডি অ্যারিয়েটাতে রয়েছে।
সৌর উত্তপ্ত পুলটিতে ডুব দেওয়ার আগে সারাবছর কানারিয় জলবায়ুতে তপ্ত সূর্যতে কিছুক্ষণ জিরিয়ে নিন।
ক্ষুধার্ত বোধ করছেন?
মুরগির ঘর থেকে সরাসরি কয়েকটি সতেজ ডিম সংগ্রহ করুন এবং গরম কয়লার উপর একটি সুস্বাদু ফ্রিটাটা রান্না করুন।
অবসর সময়ে লা গারিটা সমুদ্র সৈকতে দিন কাটান বা অ্যারিয়েটা উদ্যানের মনোমুগ্ধকর ফিশিং গ্রামে বেড়াতে যান।
এখানে আপনি বেশ কয়েকটি রেস্তোঁরা এবং প্রাতঃরাশের বার / কফি শপ পাবেন।
এটি এমন একটি পারিবারিক ভ্যাকেশন যা আপনি বারবার চাইবেন।
লা লুসারতলা, ইতালি
এই দুই বিছানাওয়ালা ঘরগুলো, অতিথিদের কল্পনাতীত বেশ কয়েকটি সুন্দর তাসকান দেশের ন্যায় আরামপ্রদ অনুভবের সুযোগ দেয়।
যদি এই বাড়িগুলোর সাজসজ্জা প্রশংসায় মত্ত হওয়ার মত না কিন্তু বাড়িগুলো থেকে সামনের অভিনব প্রাকৃতিক দৃশ্য আসলে উপভোগ করার মত।
জলপাইয়ের বিশাল ঘন জঙ্গলের মধ্য দিয়ে মনোরম দৃশ্য, বন, ক্ষেত, পিসার হেলানো মন্দির, ভূমধ্যসাগর এবং আরো দূরের দর্শনীয় দৃশ্য।
জায়গাটির চারপাশের সুন্দর প্রকৃতির সাথে তাল মেলাতে সেখানকার সুইমিং পুলটি ঝর্ণার হালকা নোনা জল দিয়ে পূর্ণ করা হয়েছে (সুতরাং ক্লোরিনের প্রয়োজন নেই), বাড়িটি সৌর প্যানেল দ্বারা চালিত হয় এবং পানিগুলো প্রাকৃতিক ঝর্ণা থেকে আসে।
পাশাপাশি আপনি পেরোগোলাসের নীচে নৈশভোজে আল ফ্রেস্কো, রাতের বেলা তারার নীচে বসে জোনাকি এবং প্রকৃতির নৈশব্দতা উপভোগ করতে পারেন।
আপনার চাইলে নিজের মত করে পিজ্জা তৈরি করতে পারেন কিংবা জলপাইয়ের কাঠ ব্যবহার করে বার বি কিউ কাবাব উপভোগ করতে পারেন।
আঃ কি স্বর্গসুখ!
ওয়াটারফ্রন্ট কটেজ নানারা, ক্রোয়েশিয়া
আপনার অভ্যন্তরীণ রবিনসন ক্রুসোকে মুক্ত করতে চান?
ক্রোয়েশিয়ার জিজানজ দ্বীপে এই তিন-শয্যা বিশিষ্ট কুটিরটি কেবল ফেরি দিয়ে প্রবেশযোগ্য।
আপনি এই দ্বীপে কোনো রাস্তা, গাড়ি, দোকান বা কোলাহলপূর্ণ বার খুঁজে পাবেন না তবে আপনি যা পাবেন তা হ'ল শান্তি, প্রশান্তি এবং চোখ ধাঁধিয়ে যাওয়া সুন্দর দৃশ্যাবলী।
সেখানকার স্বাচ্ছন্দ্যের বিষয়ে আপনি খুব চিন্তিত হওয়ার আগে বলি, একেবারেই ভয় নেই!
সৌর শক্তি দ্বারা বিদ্যুৎ সরবরাহ করা হয় এবং বয়লার সূর্যের উত্তাপ থেকে জলকে উষ্ণ করে, তাই গিযারের গরম পানির কোনো সমস্যা হবেনা।
ফেরি প্রতিদিন কমপক্ষে ১০ বার যাওয়া আসা করে, তাই আপনি আরামের সাথে মূল ভূখণ্ডটি ঘুরে দেখতে পারেন।
এবং যদি আপনার রান্না করার মন না হয় তবে দ্বীপে একটি রেস্তোঁরা রয়েছে - এই অনন্য এবং অভূতপূর্ব জায়গাতে থাকার সময় এটি আপনার স্থানীয় সঙ্গী হয়ে উঠতে পারে!
ফারস গ্ল্যাম্পিং, সাফেক, ইংল্যান্ড
বিদ্যুতের সঞ্চয় এবং কার্বন নিঃসরণ হ্রাস করার অন্যতম সেরা উপায় হচ্ছে গ্ল্যাম্পিং।
এই অত্যাশ্চর্য সাফেক পল্লীতে দুর্দান্ত বেল টেন্টগুলির মধ্যে বসবাস সত্যিই অসাধারণ এবং একটি স্বাচ্ছন্দ্যময় গ্রামাঞ্চলে থাকার জন্য রান্নাঘর থেকে ইকো টয়লেট অবধি আপনার জন্য প্রয়োজনীয় সমস্ত কিছু রয়েছে!সাউথওল্ডের এই সুন্দর শহরটি মাত্র দু'মাইল দূরে যেখানে আপনি এক প্রান্ত থেকে আরেক প্রান্তে প্রথমদিকে হাঁটতে পারেন এবং কিছু সুস্বাদু মাছ এবং চিপস উপভোগ করতে পারেন।
রাতে ক্যাম্পসাইটে ফিরে শীত পড়লে আপনি কুশন, কম্বল এবং লগ বার্নার দিয়ে খুবই আরামের ঘুম উপভোগ করতে পারবেন।
সকালে আশেপাশের এলাকাতে ঘুরে ফিরে দিন কাটাবার জন্য নিজেকে তৈরি করতে গরম পানিতে গোসল করার আগেই খোলা বাতাসে রান্নাটি সেরে নিন!
কন্টেন্ট রাইটারঃ হাফসা সিদ্দিকা

যেভাবে যাচাই করবেন মানসম্মত হোটেল
বেশ কিছুদিন আগেও একটি মানসম্মত হোটেল খুঁজতে গিয়ে দেখা যেতো সেখানে নিরাপদ পানি ও বিদ্যুৎ সরবরাহ ব্যবস্থা নিয়ে অস্পষ্ট বিবরণ থাকতো।
বর্তমানে ক্রমবর্ধমান হোটেলগুলি পরিবেশগত ও সামাজিকভাবে আরও মানসম্মত হওয়ার জন্য উদ্ভাবনী কৌশল বাস্তবায়িত করছে এবং নতুন নতুন প্রকল্প নিয়ে চিন্তা ভাবনা করছে।
গ্রীনওয়াশিং বেড়ে ওঠার কারণে যেসব হোটেলগুলো সর্বোত্তমভাবে উন্নতিকরনের চেষ্টা করছে, তাদের বাকিদের থেকে আলাদা করা কঠিন হয়ে যাচ্ছে।
এখানে আপনি যে হোটেলটি খুঁজচ্ছেন তা সত্যিকার অর্থে মান উন্নয়নে কাজ করছে কিনা তা বুঝার জন্য চারটি গুরুত্বপূর্ণ দিক তুলে ধরা হলো। ১।
একটি মানসম্মত নীতি থাকতে হবেঃ
যে হোটেলটি মানসম্মত উন্নয়নের প্রতিশ্রুতি দিচ্ছে , তাদের ওয়েবসাইটে অবশ্যই একটি মানসম্মত নীতি থাকতে হবে।
ওয়েবসাইটে যদি উল্লেখ থাকে তারা আর্থচেক বা লিডারশীপ ইন এনার্জি অ্যান্ড এনভায়ারনমেণ্টাল ডিজাইনের (এলইইডি) মতো কোনও বিশ্বাসযোগ্য সংস্থার দ্বারা প্রসংশিত হয়েছে তাহলে এটা বুঝতে হবে তাদের সুনির্দিষ্ট দীর্শস্থায়ী উদ্যোগগুলি যথাযথভাবে স্বীকৃতি পেয়েছে।
আপনি যদি এই তথ্যগুলো ওয়েবসাইটে খুঁজে না পান তবে হোটেলটির সাথে যোগাযোগ করুন।
যদি তারা নির্দিষ্ট সুবিধাগুলো সরবারহ করতে না পারেন তাহলে সাবধান হন।
মনে রাখবেন যে ছোট ছোট হোটেলগুলো প্রায়শই প্রশংসাপত্র সংগ্রহের জন্য মানদণ্ডে প্রদানকৃত শর্তাবলী পূরণ করতে ব্যয়বহুল উন্নতিসাধনে হিমশিম খেতে হয়, যা মান নিয়ে প্রশ্ন তুলে।
তাই শুধুমাত্র প্রশংসাপত্র যাচাই করে হোটেল নির্বাচন করার ভুল করবেন না। ২।
পরিবেশগত প্রভাব সীমিত রাখতে প্রতিশ্রুতিবদ্ধঃ
অনেক হোটেল যথাযথ মান বজায় রাখার জন্য অনেক জনপ্রিয়তা অর্জন করেছে, এছাড়া এমন অনেক হোটেল আছে যারা তাদের হোটেলে পরিবেশ বান্ধব প্রযুক্তি ব্যবহার করে হোটেল বাণিজ্যে নতুন একটি প্রথা চালু করেছে।
যেমন ধরা যাক, পর্যাপ্ত পানি ও বিদ্যুৎ সরবারহ রাখার পাশাপাশি তারা হোটেলের ছাঁদে মৌমাছির চাষ, প্লাস্টিকের পরিবর্তে কাঁচের ব্যবহার, স্থানীয় কৃষ্টি / ঐতিহ্যের ভিত্তিতে হোটেলের অভ্যন্তরীণ সজ্জা, ময়লা ফেলার পাত্রগুলো পুনঃব্যবহার করা যায় এমন উপাদান ( মাটির পাত্র ) দিয়ে তৈরি পাত্র ব্যবহার করা, পরিষ্কারক হিসেবে পরিবেশ বান্ধব উপযোগী পণ্য ব্যবহার এবং শুধুমাত্র বিশেষ প্রয়োজনে লিলেন, নাইলন এসব কাপড়ের ব্যবহার। ৩।
স্থানীয় জনগোষ্ঠীর সাথে নিবিরভাবে কাজ করেঃ
মানসম্মত হোটেলগুলো স্থানীয় জনগণকে ক্ষমতাশীল করে তোলে।
এটি সাধারণত স্থানীয় কর্মীদের নিয়োগ করা, প্রশিক্ষণ প্রদান করা, যথাযত অর্থ প্রদান করা, স্থানীয় ঐতিহ্য তুলে ধরা, জনগোষ্ঠীর উন্নতির জন্য বিভিন্ন পদক্ষেপ গ্রহন করা।
এর পাশাপাশি বিভিন্ন ট্যুর গ্রুপ স্থানীয় লোক দ্বারা পরিচালনা করা এতে ব্যবসায় নতুন মাত্রা তৈরি হয় এবং স্থানীয় সংস্কৃতি ও ঐতিহ্য সংরক্ষণে উৎসাহী করা যায়। ৪।
পর্যটক / অতিথিদের হোটেল কার্যক্রমের সাথে সম্পৃক্ত হতে উৎসাহিত করেঃ
সত্যিকারের একটি মানসম্মত হোটেল অতিথিদের তাদের আন্তঃসংযোগমূলক উদ্যোগসমূহ যেমনঃ পুনরায় ব্যবহারযোগ্য পানির বোতল এবং ফিল্টারযুক্ত পানির রিফিলগুলি, বিনামূল্যে বা সস্তা সাইকেল ভাড়া বা ভাগাভাগি পরিবহণ সহ বিকল্প পরিবহনগুলি সরবারহ করে থাকে।
এছাড়াও স্থানীয় লোকজন এবং ব্যবসায়িদের স্বার্থ রক্ষা হয় এমন নিয়মাবলী অন্তর্ভুক্ত করে তাদের নেতৃত্ব অনুসরণ করতে অনুপ্রাণিত করবে।
টেকসই হোটেলগুলো সাধারণত অতিথিদের চেক-ইন করার পরে হোটেলের পদক্ষেপগুলোকে সমর্থন করার জন্য মৌখিকভাবে উৎসাহ দেয়।
কন্টেন্ট রাইটারঃ দেবযানী দত্ত পিয়াল

নিঝুম দ্বীপ
বন্ধুরা পর্যটনলিপির আয়োজনে আজ আপনাদের জন্য রয়েছে বাংলার এক অপার সৌন্দর্য 'নিঝুম দ্বীপ'।
নোয়াখালী জেলার দক্ষিণে মেঘনা নদীর মোহনায় অবস্থিত হাতিয়া উপজেলার সর্বদক্ষিণে নিঝুমদ্বীপের অবস্থান।
বাংলাদেশের একটি ছোট্ট দ্বীপ এটি।
মূলত এটি একটি চর।
২০০১ সালের ৮ এপ্রিল বাংলাদেশ সরকার পুরো দ্বীপটিকে জাতীয় উদ্যান হিসেবে ঘোষণা করে।
নোয়াখালী, চর ওসমান, কামলার চর এবং চর মুরি এই চারটি দ্বীপের মোট ১৬,৩৫২.২৩ হেক্টর এলাকা নিয়ে উদ্যানটি গঠিত।
১৯৪০ এর দশকে এই দ্বীপটি বঙ্গোপসাগর হতে জেগে উঠা শুরু করে।
চর গঠনের বিভিন্ন ধাপ অতিক্রম করে ৪০ এর দশকের শেষদিকে নিঝুমদ্বীপ তৃণচর বা গোচারণের উপযুক্ত হয়ে উঠে।
মাছ ধরতে গিয়ে হাতিয়ার জেলেরা নিঝুমদ্বীপ আবিস্কার করে।
পঞ্চাশের দশকের মাঝামাঝি নিঝুমদ্বীপে জনবসতি শুরু হয়।
মূলত হাতিয়ার জাহাজমারা ইউনিয়ন হতে কিছু জেলে পরিবার প্রথম নিঝুমদ্বীপে আসে।
নিঝুমদ্বীপ সংলগ্ন এলাকায় প্রচুর ইছা মাছ (চিংড়ি মাছ) ধরা পড়তো বিধায় জেলেরা এই দ্বীপের নাম দেয় ''ইছামতির দ্বীপ''।
এই দ্বীপটিতে মাঝে মাঝে বালির ঢিবি বা টিলার মত ছিল বিধায় স্থানীয় লোকজন এই দ্বীপকে বাইল্যার ডেইল বলেও ডাকতো।
কালক্রমে ইছামতি দ্বীপ নামটি হারিয়ে গেলেও স্থানীয় লোকেরা এখনো এই দ্বীপকে বাইল্যার ডেইল বলেই সম্বোধন করে।
নিঝুম দ্বীপ বা বাইল্যার ডেইল যে নামই হোক না কেন ভূমি মন্ত্রণালয়ের দিয়ারা জরিপ বিভাগ এই দ্বীপের জমি চর ওসমান মৌজা হিসেবে জরিপ করে।
কথিত আছে সর্দার ওসমান নামের এক সাহসী বাথানিয়া ১০০ মহিষ নিয়ে প্রমত্তা মেঘনা পাড়ি দিয়ে প্রথম এই দ্বীপে অসে এবং দিয়ারা জরিপ কর্মচারীদেরকে জরিপ কাজে প্রভূত সহায়তা করে বিধায় তার নামে অনুসারে নিঝুম দ্বীপে মৌজার সরকারি নাম হয় 'চর ওসমান'।
নিঝুম দ্বীপের পূর্ব নাম ছিলো চর-ওসমান।
পরে হাতিয়ার সাংসদ আমিরুল ইসলাম কালাম এই নাম বদলে নিঝুম দ্বীপ নামকরণ করেন।
নিঝুম দ্বীপে রয়েছে ৩টি প্রাথমিক বিদ্যালয় এবং একটি উচ্চ-মাধ্যমিক বিদ্যালয়।
প্রাথমিক বিদ্যালয়গুলো সাইক্লোন শেল্টারে অবস্থিত।
সমগ্র নিঝুম দ্বীপের প্রায় ৩০০০.০০ একরে মানুষের বসতি রয়েছে এবং অবশিষ্ট অংশে ম্যানগ্রোভ বনায়ন রয়েছে।
ইছামতির দ্বীপ, বাইল্যার চর বা চর ওসমান যে নামেই স্থানীয়ভাবে প্রচলিত হোক না কেন ৮০ এর দশকের শুরু হতে এই দ্বীপটি বাংলাদেশের জনগণের নিকট নিঝুম দ্বীপ হিসেবে পরিচিতি লাভ করে।
নিঝুম দ্বীপে পর্যটকদের জন্য রয়েছে অবকাশের নিঝুম রির্সোট।
যেখানে রয়েছে সাপ্লাই পানি এবং জেনারেটরের মাধ্যমে বিদ্যুতের ব্যবস্থা।
খাবারের জন্য রয়েছে স্থানীয় হোটেল।
স্থানীয়ভাবে উৎপাদিত চাল, মাছ, মুরগী, ডিম ইত্যাদিই খাবারের একমাত্র ভরসা।
তবে বর্ষার মৌসুমে রয়েছে ইলিশের জয়জয়কার।
বর্তমানে নিঝুম দ্বীপে পর্যটকদের অন্যতম আকর্ষণীয় বিষয় হলো এখানকার হরিণ।
মূলত ১৯৭০ খ্রিস্টাব্দের আগ পর্যন্ত কোনো লোকবসতি ছিলো না এখানে।
তাই দ্বীপটি ছিলো জনমানবশূন্য নিঝুম।
এরপর বাংলাদেশের বনবিভাগ ৭০-এর দশকে এখানে তাদের কার্যক্রম শুরু করে।
প্রথমে পরীক্ষামূলকভাবে চার জোড়া হরিণ ছাড়া হয়।
বর্তমানে নিঝুম দ্বীপ এখন হরিণের অভয়ারণ্য।
১৯৯৬ খ্রিস্টাব্দের হরিণশুমারী অনুযায়ী হরিণের সংখ্যা ২২,০০০।
চিত্রা হরিণই নিঝুম দ্বীপের প্রধান বন্যপ্রাণী।
একর প্রতি চিত্রল হরিণের ঘনত্ব সুন্দরবনের চেয়ে তিনগুণ বেশি।
এখানে বাঘের মতো কোনো মাংসাশী প্রাণী না থাকায় দ্রুতগতিতে বংশবৃদ্ধি হচ্ছে।
অন্যান্য স্তন্যপায়ী প্রাণীর মধ্যে রয়েছে উদয়ী নখরবিহীন উদবিড়াল, মেছো বাঘ ইত্যাদি।
এছাড়াও বিভিন্ন প্রজাতির পাখির মধ্যে রয়েছে নিশি বক, দেশি কানিবক, গোবক, দেশি পানকৌড়ি, ধূসর বক, কাদাখোঁচা, বালিহাঁস, কালোহাঁস, কোড়া, তিলা লালপা, তিলা সবুজপা ইত্যাদি।
এই উদ্যান দেশি গাঙচষার অন্যতম প্রধান বিচরণস্থল।
সরীসৃপের মধ্যে রয়েছে দেশি গুঁইসাপ ও নানান জাতের সামুদ্রিক কচ্ছপ।
সামুদ্রিক কচ্ছপের গুরুত্বপূর্ণ প্রজননস্থল এই নিঝুম দ্বীপ।
নিঝুম দ্বীপে রয়েছে কেওড়া গাছ।
ইদানীং বনবিভাগ কিছু নোনা ঝাউও রোপণ করছে।
এছাড়াও রয়েছে প্রায় ৪৩ প্রজাতির লতাগুল্ম এবং ২১ প্রজাতির অন্যান্য গাছ।
নোনা পানিতে বেষ্টিত নিঝুম দ্বীপ কেওড়া গাছের অভয়ারণ্য।
ম্যানগ্রোভ বনের মধ্যে সুন্দরবনের পরে নিঝুম দ্বীপকে বাংলাদেশের দ্বিতীয় বৃহত্তম ম্যানগ্রোভ বন বলে দাবী করা হয়।
আপনি যদি নিঝুম দ্বীপ যেতে চান তাহলে আপনাকে নোয়াখালী জেলা সদর মাইজদী হতে প্রথমে সোনাপুর বাসস্ট্যান্ড যেতে হবে।
সেখান থেকে চেয়ারম্যান ঘাট গামী যেকোন লোকাল বাস সার্ভিস/ সিএনজি অটোরিক্সা যোগে চেয়ারম্যান ঘাটে নামতে হবে।
অতঃপর সীট্রাক/লঞ্চ সার্ভিসে নলচিরা ঘাটে নেমে সিএনজি অটোরিক্সা যোগে জাহাজমারা ঘাটে গিয়ে নৌকাযোগে জাহাজমারা চ্যানেল পার হয়ে নিঝুম দ্বীপ পৌঁছা যাবে।
চারিদিকে জলরাশির মাঝে নিঝুম দ্বীপ।
যোগাযোগ ব্যবস্থা অনুন্নত হওয়াটা স্বাভাবিক।
তবে এই অঞ্চলের মানুষের অন্য অঞ্চলের সাথে যোগাযোগ করতে হলে জোয়ার ভাটার উপর নির্ভর করতে হয়।
বলা যায় মেনে চলতে হয় পুরোপুরি জোয়ার ভাটা।
ঢাকায় যেতে হলে এই অঞ্চলের মানুষদের সকাল ৯ টার (জোয়ার আসার)পর হাতিয়ার উদ্দেশ্য যাত্রা করতে হয়।
তারপর প্রায় ২-৩ ঘণ্টা ট্রলার ভ্রমণ শেষে হাতিয়া পৌঁছায়।
তারপর পাওয়া যায় ঢাকাগামী লঞ্চ।
প্রতিদিন একবেলা ঢাকার উদ্দেশ্যে যাত্রা করে লঞ্চটি।
বরিশাল এবং ভোলা হয়ে ঢাকায় পৌঁছায় বিধায় নিঝুম দ্বীপের মানুষজন ভোলা কিংবা বরিশালে যেতে পারেন এই লঞ্চে করেই।
এছাড়া হাতিয়া কিংবা ঢাকায় আসার জন্য রয়েছে বিকল্প পথ।
বন্দরটিলা থেকে নদী পার হয়ে হাতিয়ায় পৌঁছতে হয়।
সেখান থেকে বিভিন্ন যানবাহন পার করে প্রথমে হাতিয়া শহরে তারপর লঞ্চে পার হয়ে মাইজদি অতঃপর ঢাকায় পৌঁছতে হয়।
মনে রাখবেন যেখানেই ভ্রমণ করতে যাননা কেন, আপনার দ্বারা পরিবেশের কোন ক্ষতি যেন না হয়।
নিঝুম দ্বীপ সম্পর্কে আপনাদের যে কোন মতামত ও পরামর্শ থাকলে পর্যটনলিপি কে জানাতে পারেন।
পরবর্তী পর্বে আপনাদের সামনে বাংলাদেশের নতুন চমক নিয়ে হাজির হব, আশা করছি সাথেই থাকবেন।

শেরপুরের মধুটিলা
বন্ধুরা পর্যটনলিপি আজ আপনাদের সামনে তুলে ধরবে শেরপুরের আরেকটি দর্শনীয় স্থান 'মধুটিলা ইকোপার্ক'।
যার নয়নাভিরাম দৃশ্যে আপনি মুগ্ধ হতে বাধ্য।
শেরপুরের নালিতাবাড়ী উপজেলার পোড়াগাঁও ইউনিয়নে এই মধুটিলা ইকোপার্কটির অবস্থান।
মধুটিলা ইকোপার্কের পাহাড়ের চূড়ায় সাইট ভিউ টাওয়ারে উঠলেই সীমান্ত পেরিয়ে উঁচু উঁচু পাহাড় আর সবুজ অরণ্যের মনোরম দৃশ্য দেখে চোখ জুড়িয়ে যায়।
দূরের অরণ্যকে একটু কুয়াশাচ্ছন্ন মনে হলেও এর সৌন্দর্যের কোনো কমতি নেই।
গারো পাহাড়ের আঁকাবাঁকা উঁচু-নিচু পথ পেরিয়ে যত দূর এগোনো যায়, ততই প্রাকৃতিক সৌন্দর্যের সমারোহ।
পার্কের গেট পেরিয়ে ভেতরে ঢুকতেই নজরে পড়বে উঁচু গাছের সারি।
রাস্তা থেকে ডান পাশে খোলা প্রান্তর আর দুই পাশে রকমারি পণ্যের দোকান।
রেস্তোরাঁ পেরোলে পাহাড়ি ঢালুর আঁকাবাঁকা রাস্তা।
পাহাড়ের প্রবেশপথেই অভ্যর্থনা জানাবে ধূসর রঙের বিশাল আকৃতির শুঁড় উঁচানো পাথরের তৈরি দুটি হাতি।
এরপর যত এগোনো যাবে, ততই মন ভরে যাবে প্রকৃতির অপার সৌন্দর্যে।
পথে বুনো গাছপালার ফাঁকে ফুটে আছে হরেক রকমের বুনোফুল, তাতে বাহারি প্রজাপতির বিচরণ।
এক পাহাড় থেকে অন্য পাহাড়ে যাওয়ার পথে ঝোপঝাড়ে দেখা মিলবে হরিণ, রয়েল বেঙ্গল টাইগার, সিংহ, বানর, বিভিন্ন প্রজাতির পাখি, হ্রদের ধারে কুমির, ব্যাঙ আর মৎস্যকন্যার অতি চমৎকার সব ভাস্কর্য।
আঁকাবাঁকা উঁচু-নিচু পথে ঘন ঘন গাছের সারি গভীর অরণ্যের দিকে চলে গেছে।
এখানে উঁচু পাহাড়ের গাছের ছায়ায় বসে কাটানো যাবে দুপুর ও বিকেল।
ইকোপার্কে ঢুকতে জনপ্রতি পাঁচ টাকায় টিকিট কাটার ব্যবস্থা রয়েছে।
রয়েছে আলাদা ফি দিয়ে হ্রদে প্যাডেল বোট চালিয়ে ঘুরে বেড়ানোর সুযোগ।
ওয়াচ টাওয়ারে উঠে ভারতে অবস্থিত উঁচু উঁচু পাহাড় আর সীমান্তবর্তী সবুজ গারো পাহাড় দেখতে পাবেন।
ভাগ্য ভালো হলে ওয়াচ টাওয়ার থেকেই মিলতে পারে বুনোহাতির দলের দেখা।
তারা সাধারণত শেষ বিকেলে অথবা সন্ধ্যায় গভীর অরণ্য থেকে নেমে আসে।
বিভিন্ন রাইড নিয়ে সম্পূর্ণ আলাদা করে গড়ে তোলা হয়েছে শিশুদের খেলাধুলা ও বিনোদনের জন্য শিশুপার্ক।
এখানে ভ্রমণপ্রিয়দের দিনের বেলায় ব্যবহারের জন্য রয়েছে পাহাড়ের চূড়ায় মহুয়া রেস্টহাউস।
এটি ব্যবহার করতে চাইলে ময়মনসিংহ অথবা শেরপুর বন বিভাগের অফিসে যোগাযোগ করতে হবে।
এ ছাড়া এখানে রয়েছে ডিসপ্লে মডেল, তথ্যকেন্দ্র, গাড়ি পার্কিং জোন, ক্যানটিন, মিনি চিড়িয়াখানা।
ঔষধি ও সৌন্দর্যবর্ধক প্রজাতির বৃক্ষ, মৌসুমি ফুলসহ বিভিন্ন রঙের গোলাপের বাগান।
রয়েছে বেশ কয়েকটি পিকনিক স্পটও।
পার্কটিতে জীববৈচিত্র্য ও প্রাণীর সমাহারও চোখে পড়বে।
ঢাকা থেকে মধুটিলা ইকোপার্কের দূরত্ব প্রায় ২০০ কিলোমিটার।
ঢাকার মহাখালী বাসস্ট্যান্ড থেকে ময়মনসিংহ হয়ে শেরপুরে আসতে হবে।
শেরপুর বাসস্ট্যান্ড থেকে নালিতাবাড়ী উপজেলার নন্নী বাজার পর্যন্ত লোকাল বাস সার্ভিস রয়েছে।
নন্নী বাজার থেকে রিকশা, সিএনজিচালিত অটোরিকশা, মোটরসাইকেল ভাড়ায় পাওয়া যায়।
শেরপুর থেকে ভাড়ায় মাইক্রোবাস, অটোরিকশা অথবা মোটরসাইকেলে মধুটিলা ইকোপার্কে আসা যাবে।
অথবা ঢাকার মহাখালী বাসস্ট্যান্ড থেকে সরাসরি নালিতাবাড়ী পর্যন্ত গেটলক সার্ভিস রয়েছে।
জনপ্রতি ভাড়া ৩০০ টাকা।
নালিতাবাড়ী থেকে অটোরিকশা, মোটরসাইকেলে ২০-২৫ মিনিটে মধুটিলায় যাওয়া যায়।
ঢাকা থেকে দিনে এসে দিনেই ফিরে যাওয়া যায়।
আশা করছি আপনারা গিয়ে নিজ চোখে দেখে আসবেন এই মধুটিলা ইকোপার্ক।
তবে সবসময় মনে রাখবেন, আপনার দ্বারা যেন প্রকৃতির কোন ক্ষতি না হয় এবং স্থানীয় লোকজনের সাথে ভালো ব্যবহার করবেন।

পদ্মা পাড়ের গল্প - পর্ব ২
পর্যটনলিপি'র বন্ধুরা গত পর্বে আমরা আপনাদের সামনে তুলে ধরেছি রাজশাহী জেলার প্রত্নতাত্ত্বিক সংগ্রহশালা বরেন্দ্র গবেষণা জাদুঘর ও পদ্মা পাড়ের কিছু মনোরম দৃশ্যাবলী।
এরই ধারাবাহিকতায় আজ আমরা আপনাদের দেখাবো ঐতিহ্যবাহী পুঠিয়া রাজবাড়ি ও মন্দির কমপ্লেক্স।
রাজশাহীর যে স্থানটি পর্যটকদের সবচেয়ে বেশী আকৃষ্ট করবে সেটি নি:সন্দেহে পুঠিয়া।
রাজা পিতাম্বর মূলত: পুঠিয়া রাজবংশের প্রতিষ্ঠাতা।
তিনি ষষ্ঠদশ শতাব্দীর শেষভাগে এবং সপ্তদশ শতাব্দীর প্রথম দিকে পুঠিয়ায় রাজধানী স্থাপন করেন।
একাধিক সুদৃশ্য ইমারত নির্মাণসহ জলাশয় খনন করেন।
রাণী ভূবনময়ী বিশাল একটি জলাশয়ের সম্মুখে ভূবনেশ্বর শিবমন্দির নির্মাণ করেন (১৮২৩-১৮৩০)।
এটি পঞ্চরত্ন শিবমন্দির নামেও খ্যাত।
বাংলাদেশে বিশালাকারের সুউচ্চ ও বহু গুচ্ছচূড়া বিশিষ্ট শিবমন্দিরগুলোর মধ্যে পুঠিয়ার পঞ্চরত্ন শিবমন্দিরটি স্থাপত্যশৈলীতে শ্রেষ্ঠত্বের দাবী রাখে।
এটি বাংলাদেশের অন্যতম প্রধান একটি স্থাপত্য নির্দশন।
পুঠিয়ায় অন্যান্য নিদর্শনগুলোর মধ্যে রয়েছে চৌচালা গোবিন্দমন্দির, পঞ্চরত্ন গোবিন্দমন্দির, দোলমন্দির বা দোলমঞ্চ, দোচালা ছোট আহ্নিকমন্দির, জগদ্বাত্রীমন্দির, রথমন্দির ইত্যাদি।
পুঠিয়ার জমিদারগণ অষ্টাদশ ও উনবিংশ শতাব্দীতে এই মন্দিরগুলি নির্মাণ করেছিলেন।
বিশালাকারের একই চত্ত্বরে এরূপ মন্দির কমপ্লেক্সে একমাত্র পুঠিয়া ব্যতীত বাংলাদেশের আর কোথাও দেখা যায় না।
একমাত্র পশ্চিম বাংলার (ভারত) বাঁকুড়া জেলাধীন বিষ্ণুপুরে এরূপ মন্দির কমপ্লেক্স রয়েছে।
পুঠিয়া রাজবাড়ী, মন্দিরসমূহ, দীঘি ও জলাশয়সহ রাজবাড়ীর পুরা চত্ত্বরটি পর্যটকদের বেড়ানোর জন্য একটি আদর্শ ও আকর্ষণীয় স্থান।
রাজশাহীর উল্লেখিত ঐতিহাসিক স্থাপনাগুলো ব্যতীত এই জেলায় বেশ কিছু পুরাতাত্ত্বিক নির্দশন ছড়িয়ে ছিটিয়ে রয়েছে।
সেন বংশীয় রাজা বিজয় সেন পাল রাজা মদনপাল দেবকে যুদ্ধে হারিয়ে রাজশাহী অঞ্চলে তাঁর প্রতিষ্ঠিত রাজ্যের প্রথম রাজশাহী স্থাপন করেছিলেন, যেটি বিজয়নগর বা বিজয়পুর বলে খ্যাত।
প্রাচীন কবি ধোয়ীর "পবনদূত" নামক কাব্যে সেন রাজাদের রাজশাহী বিজয়পুর বলে উল্লেখ রয়েছে।
খ্যাতনামা ঐতিহাসিক রমাপ্রসাদ চন্দের মতে বিজয়নগরই হচ্ছে কাব্যের বিজয়পুর।
রাজশাহী শহর থেকে ০৮ হতে ১৩ কিলোমিটার পশ্চিমে এবং উত্তর পশ্চিমে দেওপাড়া, কুমারপুর ওবিজয়নগর।
০৪ থেকে ০৫ কিলোমিটার ব্যাপী এলাকায় ছড়িয়ে ছিটিয়ে রয়েছে প্রাচীন ইমারতের ধ্বংশাবশেষ ইট, পাথর এবং মৃৎপাত্রের ভগ্নাংশ।
তানোর থানাধীন বিহারৈল, ধানোরা, পাড়িশোঁ রাজশাহী থেকে ৩২ কিলোমিটার উত্তর দিকে।
এখানে রয়েছে পাল আমলের প্রাচীন বৌদ্ধ বিহারসহ রাজবাড়ী, দূর্গ, জলাশয় ইত্যাদি।
এই এলাকায় ২০১১ সালের এপ্রিল মাসে আরও কিছু প্রাচীন স্থাপনা আবিস্কৃত হয়েছে।
রাজশাহী জেলার দুর্গাপুর উপজেলাধীন কিসমতমারিয়া ও রাইপাড়া এবং মোহনপুর উপজেলার টাঙ্গনবরাইল গ্রামের মসজিদগুলোর স্থাপত্যশৈলীতে রয়েছে মুঘল রীতির প্রতিফলন।
এগুলো সংস্কার করলে পর্যটকদের আকর্ষণ আরও বেড়ে পাবে।
পুলিশ একাডেমী সারদাতে ওলন্দাজ বণিকদের তৈরি দুটি নীলকুঠি রয়েছে।
এখানকার পদ্মা পাড়ের প্রাকৃতিক দৃশ্য, সবুজে ঘেরা মনোমুগ্ধকর পরিবেশ আকর্ষণ করার মতো।
বিদেশী পর্যটকগণ অনুমতি সাপেক্ষে স্থানটি দেখার সুযোগ পেয়ে থাকেন।
রাজশাহীর গোদাগাড়ী থানাধীন বাবু ডাইং এবং চারঘাট থানাধীন সলুয়া লেক নৈ:সর্গিক দৃশ্য উপভোগের জন্য আদর্শ স্থান।
১৮৯৫ সালে মহারানী হেমন্তকুমারী দেবী আকর্ষনীয় ইন্দো ইউরোপীয় স্থাপত্যরীতিতে আয়তাকার দ্বিতল বর্তমান রাজবাড়ীটি নির্মাণ করেন।
ভবনের সম্মুখ ভাগের স্তম্ভ, অলংকরন, কাঠের কাজ, কক্ষের দেয়ালে ও দরজার উপর ফুল ও লতাপাতার চিত্রকর্ম চমৎকার নির্মাণ শৈলীর পরিচয় বহন করে।
রাজবাড়ীর ছাদ সমতল, ছাদে লোহার বীম, কাঠের বর্গা এবং টালি ব্যবহৃত হয়েছে।
নিরাপত্তার জন্য রাজবাড়ির চারপাশে পরিখা খনন করা হয়েছিল।
রাজশাহী জেলা সদর হতে ৩২ কিঃমিঃ উত্তর- পূর্বে নাটোর মহাসড়ক অভিমুখে পুঠিয়া অবস্থিত।
বাসে করে দেশের যে কোন স্থান হতে পুঠিয়া আসা যায় এবং ট্রেনে করে নাটোর অথবা রাজশাহী নেমেও সড়কপথে সহজে আসা যায়।
এছাড়াও রাজশাহীতে আরো অনেক ঐতিহাসিক দর্শনীয় স্থান রয়েছে।
আশা করছি আপনারা নিজেরা গিয়ে সেই স্থানগুলো ঘুরে দেখবেন।
রাজশাহী সম্পর্কিত আপনাদের মতামত ও তথ্য আমাদের জানাতে পারেন।

সোনাগাজী মুহুরী সেচ প্রকল্প
সোনাগাজী মুহুরী সেচ প্রকল্প দেশের অন্যতম গুরুত্বপূর্ণ একটি প্রকল্প।
ফেনী জেলার সোনাগাজী উপজেলায় দেশের দ্বিতীয় বৃহত্তম এই সেচ প্রকল্পের নির্মাণ কাজ ১৯৭৭-৭৮ অর্থ বছরে শুরু হয়ে ১৯৮৫-৮৬ অর্থ বছরে শেষ হয়।
ফেনী জেলার ফেনী সদর, ছাগলনাইয়া, পরশুরাম, ফুলগাজী, সোনাগাজী এবং চট্টগ্রাম জেলার মিরসরাই উপজেলার কিয়দংশ এলাকায় বর্ষা মৌসুমে বন্যার প্রকোপ কমানো ও আমন ফসলে অতিরিক্ত সেচ সুবিধা প্রদানের উদ্দেশ্যে নির্মিত হয়েছিল মুহুরী সেচ প্রকল্প।
ফেনী নদী, মুহুরী নদী এবং কালিদাস পাহালিয়া নদীর সম্মিলিত প্রবাহকে আড়ি বাঁধ নির্মাণের মাধ্যমে ৪০ ফোক্ট বিশিষ্ট একটি বৃহদাকার পানি নিয়ন্ত্রণ কাঠামো তৈরী করে।
১৬৮ কোটি টাকা ব্যয়ে সিডা, ইইসি, বিশ্বব্যাংকের অর্থ সহায়তায় জাপানের সিমুজু কোম্পানী এই সেচ প্রকল্প নির্মাণ করে ।
এতে করে ২০,১৯৪ হেক্টর এলাকায় সেচ সুবিধা এবং ২৭,১২৫ হেক্টর এলাকা সম্পুরক সেচ সুবিধার আওতায় আসে।
গত আড়াই দশকে মুহুরী সেচ প্রকল্পকে ঘিরে গড়ে ওঠে বিনোদন ও পিকনিক স্পট ।
শীত মৌসুমে দেশের বিভিন্ন স্থান থেকে দলে দলে ভ্রমণ পিপাসু লোক এবং পর্যটক বেড়াতে আসে ।
প্রাকৃতিক সৌন্দর্যে ভরপুর মুহুরী রেগুলেটরের চারদিকে বাঁধ দিয়ে ঘেরা কৃত্রিম জলরাশি, বনায়ন, মাছের অভয়ারণ্য, পাখির কলকাকলি, বাঁধের দুপাশে নীচ থেকে পাথর দিয়ে বাঁধানো এবং উপরদিকে দুর্বা ঘাসের পরিপাটি বিছানা ।
মুহুরীর জলরাশিতে নৌভ্রমণের সময় খুব কাছ থেকে বিভিন্ন প্রজাতির হাঁস এবং প্রায় ৫০ জাতের হাজার হাজার পাখির দেখা পাওয়া যায় ।
আপনি চাইলে ফেনী লালপোল হতে বাস যোগে সোনাগাজী উপজেলা সদর পর্যন্ত যাবেন।
অত:পর সোনাগাজী উপজেলা সদর হতে বাস যোগে চলে যাবেন বাদামতলী পর্যন্ত।
তারপর বাদামতলী হতে রিক্সা যোগে চলে যাবেন সোনাগাজী মুহুরী সেচ প্রকল্প কিংবা ফেনী মহিপাল মোড় হতে সিএনজি অটোরিক্সা করেও চলে যেতে পারেন সেখানে।

ইদ্রাকপুর কেল্লা
১৬৬০ সালে বিক্রমপুরের এই অঞ্চলে মোঘল সম্রাট আওরঙ্গজেবের আমলে সেনাপতি ও বাংলার সুবেদার মীর জুমলা কর্তৃক ইদ্রাকপুর কেল্লা নামে এই দূর্গটি নির্মিত হয়।
এই দূর্গটি মগ জলদস্যু ও পর্তুগীজদের আক্রমন হতে এলাকাকে রক্ষা করার জন্য নির্মিত হয়।
মুন্সীগঞ্জ শহরের প্রাণ কেন্দ্রে ইদ্রাকপুর কেল্লা অবস্থিত।
জনশ্রুতি আছে এ দূর্গের সাথে ঢাকার লালবাগের দূর্গের সুড়ঙ্গ পথে যোগাযোগ ছিল।
বহু উচ্চ প্রাচীর বেষ্টিত এই গোলাকার দূর্গটি স্থানীয়ভাবে এস.ডি.ও কুঠি হিসাবে পরিচিত।
ইদ্রাকপুর কেল্লা মুন্সীগঞ্জ-বিক্রমপুরের অনেক ইমারতের মধ্যে একটি কালের সাক্ষী।
বিখ্যাত বারো ভূঁইয়ারা মুঘল শাসনামলে বাংলার বিভিন্ন অঞ্চলে স্বাধীনভাবে দেশ শাসন করতেন।
চাঁদ রায় এবং কেদার রায় ছিলেন বিক্রমপুরের বারো ভূঁইয়াদের অন্যতম ।
চাঁদ রায়-কেদার রায়দের শায়েস্তা করার লক্ষ্যে মুন্সীগঞ্জের ইদ্রাকপুর নামক স্থানে মুঘল ফৌজদার একটি কেল্লা নির্মাণ করেন।
চাঁদ রায় ১৬১১ খ্রিষ্টাব্দে ধলেশ্বরী-ইছামতির সংগমস্থলে ডাকচেরা ও যাত্রাপুর দূর্গ হারিয়ে পরাজিত হন।
এর ফলশ্রুতিতে সমগ্র বিক্রমপুর মুঘলদের শাসনে চলে আসে।
বিশাল বিক্রমপুরে মুঘলদের করতলে রাখতে এবং বিদেশি সৈন্যদের হাত থেকে সুবে-বাংলার রাজধানী ঢাকাকে রক্ষার জন্য মুঘল সুবেদার মীর জুলমা ১৬৬০ খ্রিষ্টাব্দে মুন্সীগঞ্জের ইদ্রাকপুর নামকস্থানে একটি দূর্গ বা কেল্লা নির্মাণ করেন।
কেল্লাটি লালবাগের চেয়ে ছোট হলেও গুরুত্ব ছিল অনেক বেশি।
১৬৬০ সালে ইদ্রাকপুর এলাকাটি ইছামতি-ধলেশ্বরী, ব্রহ্মপুত্র-মেঘনা ওশীতলক্ষ্যার সংগমস্থল ছিল।
মেঘনা-ব্রহ্মপুত্র, ইছামতি ও ধলেশ্বরীর গতি পরিবর্তনের ফলে এখন মুন্সীগঞ্জ শহরের কেন্দ্রস্থল মাকহাটী-কাচারী সড়কের পশ্চিম পাশে কোর্টগাঁও এলাকায় অবস্থিত।
চতুর্দিকে প্রাচীর দ্বারা আবৃত দূর্গের মাঝে মূল দূর্গ ড্রামের মধ্যে।
দূর্গের প্রাচীর শাপলা পাপড়ির মতো।
প্রতিটি পাপড়িতে ছিদ্র রয়েছে।
ছিদ্র দিয়ে কাঁসার ব্যবহার করা হতো।
দূর্গের উত্তর দিকে বিশালাকার প্রবেশদ্বার রয়েছে।
সিঁড়ি দিয়ে মূল দূর্গের চূড়ায় উঠা যায়।
মূল ভূমি হতে ২০ ফুট উঁচু।
দেয়ালের বর্তমান উচ্চতা প্রায় ৪/৫ ফুট।
প্রাচীরের দেয়াল ২-৩ ফুট পুরো।
দূর্গে প্রবেশদ্বারের উত্তর পাশে একটি গুপ্ত পথ রয়েছে।
কথিত আছে, এ গুপ্ত পথ দিয়ে লালবাগ কেল্লায় যাওয়া যেত।
এর সত্যতা পাওয়া যায়নি।
তবে গুপ্ত পথ দিয়ে লালবাগ কেল্লায় নয়, অন্য কোথাও পালানো যেত।
২১০ দৈর্ঘ্য ২৪০ ফুট আয়তনের এ দূর্গখানি এখনও অক্ষত অবস্থায় দাঁড়িয়ে আছে।
ইদ্রাকপুর কেল্লা খুব সম্ভবত ১৬৫৮ সালে নির্মাণ কাজ শুরু হয় এবং ১৬৬০ সালে তা শেষ হয়।
কেল্লাটি দুই ভাবে বিভক্ত- পশ্চিমাংশ ও পূর্বাংশ।
ড্রামের মধ্যখান বরাবর একটি ৫ ফুট উচ্চতার দেয়াল রয়েছে।
প্রাচীরের উত্তরপাশে কামান বসানোর তিনটি মঞ্চ।
দক্ষিণ পাশেও তিনটি থাকার কথা কিন্তু সেখানে রয়েছে ২টি।
দূর্গে প্রবেশের মূল পথটি উত্তর পাশে।
এই দূর্গটি হতে আবদুল্লাপুরে মঙ্গত রায়ের বিরুদ্ধে যুদ্ধ পরিচালিত হয়েছিল।
মীর জুমলার সেনাপতি সদলি খান ও মগ রাজা মঙ্গত রায় উভয়েই মারা যান।
মঙ্গত রায় শাহ সুজার সেনাপতি ছিলেন বলে অনেকে ধারণা করেন।
ইদ্রাকপুর কেল্লায় আবুল হোসেন নামে একজন সেনাধ্যক্ষ সার্বক্ষণিক নিয়োজিত থাকতেন।
আবুল হোসেন ছিলেন নৌ বাহিনীর প্রধান।
তার নিয়ন্ত্রণে ২০০ নৌযান পদ্মা, মেঘনা, ধলেশ্বরী ও ইছামতির তীরে প্রস্তুত থাকত।
যে সব নৌযান ইদ্রাকপুর কেল্লার নিয়ন্ত্রণে থাকত তা হলো কোষা, জলবা, গুরব, পারিন্দা, বজরা, তাহেলা, সলব, অলিল, খাটগিরি ও মালগিরি।
ইদ্রাকপুর কেল্লার নিয়ন্ত্রণে যে সব পদাতিক বাহিনী ছিল তার প্রধান ছিলেন সদলি খান।
এক সময় ইদ্রাকপুর দূর্গে মহকুমা প্রশাসনের বাস ভবন (১৮৪৫-১৯৮৪)ছিল।
পরবর্তীতে এটা সাংস্কৃতিক মন্ত্রণালয়ের পুরাতত্ত্ব বিভাগের আওতাভুক্ত হয়।
এই পুরাকীর্তি দর্শনের উদ্দেশ্যে অনেক পর্যটক এখানে এসে থাকেন।
ঢাকার গুলিস্তান থেকে মুক্তারপুরগামী বাসে চড়ে চলে আসুন মুক্তারপুর।
তারপর মুক্তারপুর থেকে অটো রিক্সায় বা রিক্সা যোগে চলে যেতে পারবেন ইদ্রাকপুর কেল্লা।

যমুনা পাড়ের গল্প
বন্ধুরা আজ পর্যটনলিপি আপনাদের সামনে তুলে ধরবে যমুনা নদীর তীরবর্তী জেলা সিরাজগঞ্জ।
সিরাজগঞ্জ জেলায় বঙ্গবন্ধু যমুনা বহুমূখী সেতু, হার্ডপয়েন্ট, রাণীগ্রাম গ্রোয়েন, কাঁটাখাল, ইলিয়ট ব্রীজ জেলার ঐতিহ্য বহন করে চলেছে।
বঙ্গবন্ধু যমুনা বহুমূখী সেতুর (বাংলাদেশের বৃহত্তম সড়ক ও রেলসেতু) পাশাপাশি সয়দাবাদ ইউনিয়নে বঙ্গবন্ধু যমুনা বহুমূখী সেতুসংলগ্ন একটি 'ইকোপার্ক' প্রতিষ্ঠা করা হলেও জনগণের চাহিদানুযায়ী এখনও গড়ে উঠেনি।
পরিপূর্ণভাবে গড়ে উঠলে দেশী-বিদেশী পর্যটকদের ব্যাপক সমাগম ঘটবে মর্মে আশা করা যায়।
এছাড়া পৌর এলাকার হার্ডপয়েন্টে একটি পার্ক তৈরী করা হয়েছে।
আবাসনের জন্য ইতোমধ্যেই শহর এলাকায় গড়ে উঠেছে দু'তিনটি উন্নতমানের আবাসিক হোটেল।
উল্লাপাড়ার ঘাটিনা ব্রীজ সংলগ্ন এলাকায় প্রতিদিন বিকেলে আনন্দ ভ্রমণের জন্য লোকজন জড়ো হয়।
এছাড়া বর্ষাকালে চলনবিল বেষ্টিত মোহনপুর, উধুনিয়া, বড়পাঙ্গাসী ও বাঙ্গালা ইউনিয়নের বিস্তীর্ণ অঞ্চল নয়নাভিরাম শোভা ধারণ করে।
সুফি সাধক শাহ কামাল (রহঃ) ধর্ম প্রচারের জন্য কামারখন্দে আসেন এবং তিনি ভদ্রঘাট ইউনিয়নের নান্দিনা কামালিয়া গ্রামে মৃত্যু বরণ করেন।
তাঁর কবরকে ঘিরে তৈরী হয়েছে মাজার শরীফ।
প্রতিদিন হাজার হাজার মানুষ এ মাজার দর্শনে আসেন।
আপনাদের জেনে রাখা উচিত, মজলুম জননেতা মাওলানা আব্দুল হামিদ খান ভাষানীর জন্ম এই সিরাজগঞ্জ জেলাতেই।
সিরাজগঞ্জ শহরে ঘুরে দেখার মত অন্যতম একটি জায়গা হল শহর রক্ষা বাধ।
সিরাজগঞ্জ শহর থেকে ‍রিক্সা যোগে সহজেই চলে যেতে পারবেন এই মনোরম জায়গাটিতে।
এই জায়গাটি হার্ডপয়েন্ট নামেও পরিচিত।
সিরাজগঞ্জ শহরকে যমুনা নদীর ভাংগন থেকে রক্ষাকল্পে ১৯৯৬ হতে ২০০১ সালের মধ্যে বৃটিশ পরামর্শ ফার্ম হেলকো এন্ড পার্টনারের কারিগরী সহযোগিতায় বিশ্বব্যাংকের অর্থায়নে দক্ষিণ কোরিয়ার হুন্দাই কোম্পানী কর্তৃক ৩৩১ কোটি টাকা ব্যয়ে ২.৫ কি:মি: দীর্ঘ এ শক্ত বাঁধনির্মিত হয়।
সিরাজগঞ্জ শহর রক্ষা বাঁধ তথা হার্ডপয়েন্ট পানি সম্পদ মন্ত্রালয়ের অধীন বাংলাদেশ পানি উন্নয়ন বোর্ড (বাপাউবোর্ড) এর তত্বাবধানে দক্ষ প্রকৌশলীগনের দিনরাত নিরলস পরিশ্রমের ফসল এই বাঁধ।
এলাকায় প্রত্যহ প্রচুর সংখ্যক দর্শনার্থীর সমাগম ঘটে।
বাংলাদেশ ও দক্ষিণ এশিয়ার দীর্ঘতম এবং বিশ্বের ১১তম দীর্ঘ সেতু দেখতে হলে কিন্তু আপনাকে এই জেলাতেই আসতে হবে।
আর সেটি আমাদের সকলের পরিচিত বঙ্গবন্ধু সেতু।
১৯৯৮ সালের জুন মাসে এটি উদ্বোধন করা হয়।
বাংলাদেশের ৩টি বড় নদীর মধ্যে সবচেয়ে বৃহত্তম এবং পানি নির্গমনের দিক থেকে বিশ্বের পঞ্চম বৃহত্তম নদী যমুনার উপর এটি নির্মিত হয়েছে।
বাংলাদেশের স্থপতি বঙ্গবন্ধু শেখ মুজিবর রহমান এর নামানুসারে সেতুটির নামকরণ করা হয়।
বঙ্গবন্ধু সেতু বাংলাদেশের পুর্বাঞ্চল ও পশ্চিমাঞ্চলের মধ্যে সংযোগ স্থাপন করে দুই অংশকে একত্রিত করেছে।
এই সেতু নির্মাণের ফলে জনগণ বহুভাবে লাভবান হচ্ছে এবং এটি আন্তঃআঞ্চলিক ব্যবসায় ও আর্থ-সামাজিক উন্নয়নে গুরুত্বপূর্ণ অবদান রাখছে।
সড়ক ও রেলপথে দ্রুত যাত্রী ও মালামাল পরিবহন ছাড়াও এই সেতু বিদ্যুৎ ও প্রাকৃতিক গ্যাস সঞ্চালন এবং টেলিযোগাযোগ সমন্বিত করার অপুর্ব সুযোগ করে দিয়েছে।
টাঙ্গাইল থেকে সিরাজগঞ্জ পর্যন্ত বিস্তৃত এই সেতু এশীয় মহাসড়ক ও আন্তঃএশীয় রেলপথের উপর অবস্থিত।
এ দুটি সংযোগপথের কাজ শেষ হওয়ায় দক্ষিণ-পূর্ব এশিয়া থেকে উত্তর-পশ্চিম ইউরোপ পর্যন্ত অবিচ্ছিন্ন আর্ন্তজাতিক সড়ক ও রেলসংযোগ স্থাপিত হয়।
সেতুটি নির্মাণে মোট খরচ হয় ৯৬২ মিলিয়ন মার্কিন ডলার।
আইডিএ, জাপানের ওইসিএফ প্রত্যেকে ২২ শতাংশ পরিমাণ তহবিল সরবরাহ করে এবং বাকি ৩৪ শতাংশ ব্যয় বহন করে বাংলাদেশ।
সেতুটির দৈর্ঘ্য ৪.৮ কিঃ মিঃ এবং প্রস্থ ১৮.৫ মিঃ।
সিরাজগঞ্জের একটি বিখ্যাত ও জনপ্রিয় পুরাকীর্তি হচ্ছে বিশ্ব কবি রবীন্দ্রনাথ ঠাকুরের শাহজাদপুরের কাচারিবাড়ী।
এটি সিরাজগঞ্জের শাহজাদপুরে অবস্থিত।
এটি রবীন্দ্রনাথের পৈতৃক জমিদারি তত্ত্বাবধানের কাচারি ছিল।
তারও পূর্বে অষ্টাদশ শতাব্দীতে এটি নীলকরদের নীলকুঠি ছিল।
সে কারনে এখনও অনেকে একে কুঠিবাড়ী বলে।
পরে রবীন্দ্রনাথের দাদা প্রিন্স দ্বারকানাথ ঠাকুর এটি নিলামে কিনে নেন।
এখানে রয়েছে জমিদারির খাজনা আদায়ের কাচারির একটি ধ্বংসাবশেষ, একটি বেশ বড় দ্বিতল ভবন।
বর্তমানে এখানে নির্মিত হয়েছে একটি আধুনিক অডিটোরিয়াম।
দ্বিতল ভবনটি বর্তমানে রবীন্দ্র জাদুঘর হিসেবে ব্যবহৃত হচ্ছে এবং আঙ্গিনার বিস্তৃত জায়গা জুড়ে তৈরী করা হয়েছে সুদৃশ্য একটি ফুলবাগান।
রবীন্দ্রনাথ পিতার আদেশে ঊনত্রিশ বছর বয়সে ১৮৯০ সালে জমিদারি তত্ত্বাবধানের জন্য প্রথম শাহজদাপুর আসেন।
রবীন্দ্রনাথ এখানকার প্রকৃতি ও মানুষের বিচিত্র জীবন প্রবাহের সৌন্দর্য দেখে অভিভূত হন।
১৮৯২ সালে সে সময়কার সিরাজগঞ্জের সাব ডিভিশনাল অফিসার মি. বিটসনবেল বড়াল নদীর উপর একটা ব্রীজ তৈরী করার কথা ভাবতে শুরু করেন।
তৎকালীন সময়ের বড় বড় ব্যবসায়ীদের নিয়ে একটা কমিটি গড়লেন তিনি।
ডিষ্ট্রিক্ট বোর্ড থেকে অনুদান আদায় করে নিলেন ১৫০০ টাকার।
আর ব্যবসায়ীরা এগিয়ে আসলেন যার যার সাধ্যমতো।
সিদ্ধান্ত হয়ে গেল খুব শিগগিরই একটা ব্রীজ তৈরীর কাজ শুরু হবে বড়াল নদীর উপর।
তখনকার সময়ে বাংলা আর আসামের যে গভর্নর তাঁর নাম চার্লস ইলিয়ট।
তিনিই এক শুভক্ষণে ১৮৮২ সালের ৬ আগষ্ট ফাউন্ডেশন কাজের শুভ উদ্ভোধন করলেন সেই ব্রীজের, বড়াল নদীর উপর।
তার নামেই এই ব্রীজের নামকরণ করা হল 'ইলিয়ট ব্রীজ'।
১৮৮২ সালে নির্মিত এই ইলিয়ট ব্রীজ আজও তার প্রথম দিনের সমৃদ্ধি নিয়ে দাঁড়িয়ে আছে সিরাজগঞ্জ শহরে।
১৮০ ফুট লম্বা আর ১৬ ফুট চওড়া এই ইলিয়ট ব্রীজের প্রধানতম বৈশিষ্ট হলো এতে কোন পিলার নেই!
ষ্টুয়ার্ট হার্টল্যান্ড নামের ব্রিটিশ বংশোদ্ভুত ইঞ্জিনিয়ারের তৈরী এই পিলারবিহীন একমাত্র আর্চ দিয়ে তৈরী ব্রীজটি তৈরীতে সেসময় পয়তাল্লিশ হাজার টাকা ব্যয় হয়েছিল।
আজও এই ইলিয়ট ব্রীজ সিরাজগঞ্জ শহরের একটি আকর্ষনীয় এবং দৃষ্টিনন্দন স্থাপত্য।
হাজারো মানুষ আজও ছুটে যায় আসে এই ব্রীজটির সৌন্দর্য দেখার জন্য।
এছাড়াও নবরত্ন মন্দির, হযরত মখদুম শাহদৌলা (রহঃ) এর মাজার ও মসজিদ, কবি রজনী কান্ত সেন এবং ছায়া ছবির কিংবদন্তী নায়িকা সূচিত্রা সেনের জন্ম স্থান সেন ভাঙ্গাবাড়ী গ্রাম, জয়সাগর দিঘি, আটঘরিয়া জমিদার বাড়ী এবং মকিমপুর জমিদার বাড়ীর মন্দির এর মত দর্শনীয় স্থানগুলো আপনারা ঘুরে দেখতে পারেন।
আপনারা বাস কিংবা ট্রেন যোগে সিরাজগঞ্জ যেতে পারেন।
যদি বাসে চড়ে যেতে চান তাহলে চলে যান মহাখালী বাস স্ট্যান্ড।
সেখানে অভি, এস আই, স্টারলিট ইত্যাদি পরিবহনের মাধ্যমে আপনি পৌঁছে যাবেন সিরাজগঞ্জ।
ভাড়া কম বেশি ৩০০ টাকা।
আর ট্রেনে যেতে চাইলে সিরাজগঞ্জ এক্সপ্রেসে করে যেতে পারেন।
শনিবার ব্যতিত সপ্তাহের প্রতিটি দিনই কমলাপুর থেকে বিকাল ৫ টায় ছেড়ে যায়।
ভাড়া শ্রেনী ভেদে ২০৫ টাকা এবং ২৪৫ টাকা হয়ে থাকে।

গুঠিয়া মসজিদ
আজ আমরা আপনাদের নিয়ে যাব বরিশালের বিখ্যাত এবং অপার সৌন্দর্যের নিদর্শন 'বায়তুল আমান জামে মসজিদ', যা অনেকের কাছে 'গুঠিয়া মসজিদ' নামেও পরিচিত।
এটি বরিশাল শহরের অদূরে গুঠিয়া নামক স্থানে অবস্থিত।
আপনি বরিশাল শহর থেকে অটোরিক্সা কিংবা বাসে চেপেই চলে যেতে পারবেন সেইখানে।
যেতে আপনার সময় লাগবে কমবেশি ৩০ মিনিট সময় এবং বাস ভাড়া ২০ - ৩০ টাকা।
অসাধারণ সুন্দর এই মসজিদটি ১৪ একর জায়গার উপর নির্মিত।
বায়তুল আমান জামে মসজিদ কমপ্লেক্সের নকশা এশিয়া, ইউরোপ এবং মধ্য প্রাচ্যের অনেক বিখ্যাত মসজিদ থেকে নেয়া হয়েছে।
এই মসজিদটি নির্মাণের সময় অনেক ব্যয়বহুল মার্বেল পাথর ব্যবহার করা হয়েছে।
এই মসজিদ কমপ্লেক্সে একটি সুবিশাল ঈদগাহ, একটি কবরস্থান, তিনটি লেক, একটি মাদ্রাসা এবং একটি এতিমখানাও রয়েছে।
এই মসজিদের ৬০ টি গম্বুজ ও একটি মিনার রয়েছে, যার উচ্চতা ৫৮ মিটার।
এই মসজিদের ধারণ ক্ষমতা প্রায় ২০ হাজার।
২০০৬ সালের ২০ অক্টোবর জনাব সরফুদ্দিন আহমেদ এই মসজিদটি প্রতিষ্ঠা করেন।
এই মসজিদ সম্পর্কে আপনাদের কোন মতামত বা নতুন কোন তথ্য জানা থাকলে আমাদের জানাতে পারেন।
আশা করছি আপনারা আমাদের সাথেই থাকবেন এবং অবশ্যই সুবিধাজনক সময়ে নিজ চোখে দেখে আসবেন অসম্ভব সুন্দর 'বায়তুল আমান জামে মসজিদ' টি।

নওগাঁ জেলার ইতিহাস ও ঐতিহ্য
পর্যটনের পর্যাপ্ত সুযোগ সুবিধা না থাকলেও ঐতিহাসিক গুরুত্বের দিক দিয়ে নওগাঁ জেলা অত্যন্ত সমৃদ্ধ।
নওগাঁ জেলার মান্দা উপজেলায় অবসিহত ধূসর পাথর দ্বারা নির্মিত কুসুমবা মসজিদ, বদলগাছী উপজেলায় এশিয়ার বৃহত্তম বৌদ্ধ বিহার, পাহাড়পুর বৌদ্ধ বিহার, হলুদ বিহার, ধামইরহাট উপজেলায় অবসিহত ভীমের পান্টি, মাহিসন্তোষ, আলতাদীঘি ও জগদলবাড়ি, আগ্রাদ্বিগুন পুরাকীর্তির ধ্বংসাবশেষ, পত্মীতলা উপজেলায় অবসিহত দিব্যক জয়স্তম্ভ, নওগাঁত সদর উপজেলায় দুবলহাটি জমিদার বাড়ি ও বলিহার রাজবাড়ি এবং আত্রাই উপজেলায় অবসিহত বিশ্বকবি রবীন্দ্রনাথ ঠাকুরের স্মৃতি বিজড়িত পতিসর কুঠিবাড়ি অবস্থিত ।
আপনার যারা কুসুম্বা মসজিদ যেতে চান তাদের জন্য বলে রাখি নওগাঁ - রাজশাহী মহাসড়কে বাসযোগে ৪০ মিনিট সময় লাগবে।
কুশুম্বা মসজিদ আত্রাই নদীর দক্ষিণ-পশ্চিম দিকে এবং মান্দা উপজেলা সদর থেকে তিন কিলোমিটার দুরে রাজশাহী-নওগাঁ মহাসড়কের পশ্চিমে অবস্থিত।
বরেন্দ্র জনপদের নওগাঁ জেলার বৃহত্তম উপজেলা মান্দায় অবস্থিত ঐতিহাসিক কুশুম্বা মসজিদ সুলতানী আমলের একটি উজ্জ্বল নিদর্শন।
এর মিহরাবের উপরে সুলতান আলা-উদ-দীন হোসাইন শাহ এর নাম লিপিবদ্ধ থাকায় ধারনা করা হয় তাঁর শাসনামলে মসজিদটি নির্মিত হয়।
এই মসজিদটি চতুস্কোণ বিশিষ্ট কালো ও ধুসর বর্ণের পাথর এবং পোড়া মাটির ইষ্টক দ্বারা নির্মিত।
জ্যামিতিক নক্সার আদলে পোড়ামাটির সুদৃশ্য কারুকাজ খচিত মাটির টালি, মিহরাবে বিভিন্ন ফুল, লতা-পাতা ঝুলন্ত শিকল ও মনোরম শৈল্পিক কারুকাজ যা মুসলিম স্থাপত্য কলার অপূর্ব সমাহার।
ইটের তৈরী এই মসজিদের দেওয়াল গুলো বাইরে ও ভিতরে পাথর দ্বারা আবৃত।
মসজিদের চার কোনে ৪ টি অষ্টকোনাকার বুরুজ বা টারেট আছে।
মসজিদের অভ্যন্তরে দুটি প্রসস্থ স্তম্ভ আছে।
এই দুটি স্তম্ভ ও চার পাশের দেয়ালের উপর মসজিদের ৬ টি গম্বুজ আছে।
মসজিদটির সম্মূখে ২৫.৮৩ একের আয়তনের একটি বিশাল জলাশয় রয়েছে।
মসজিদের অভ্যন্তরে উত্তর-পশ্চিম কোনে স্তম্ভের উপর একটি উচু আসন রয়েছে।
এই আসনে বসেই কাজী/বিচারক বিচার কার্য পরিচালনা করতেন বলে ধারনা করা হয়।
নওগাঁ গিয়ে পাহাড়পুর না গেলে আপনার ভ্রমণটাই বৃথা।
নওগাঁ বালুডাংগা বাস টার্মিনাল হতে সরাসরি বাসযোগে ঐতিহাসিক পাহাড়পুরে যাওয়া যায় যার আনুমানিক দূরত্ব আনুমানিক ৩২ কিঃমিঃ।
পাহাড়পুর বৌদ্ধবিহার বা সোমপুর বিহার: বদলগাছী উপজেলা তথা নওগাঁ জেলার সর্বাপেক্ষা গৌরবময় দর্শনীয় স্থান হলো সোমপুর বিহার বা পাহাড়পুর বৌদ্ধবিহার।
বর্তমান পাহাড়পুর ইউনিয়ন পরিষদের অর্ন্তগত পাহাড়পুর গ্রামে পাহাড়পুর বৌদ্ধ বিহার অবস্থিত।
পাহাড়পুর নামটি আধুনিক এর প্রাচীন নাম সোমপুর।
বাংলাদেশে সপ্তম শতাব্দিতে (৭৭০-৮১০ খ্রি:) বৌদ্ধ ধর্মীয় পাল রাজ বংশের প্রতিষ্ঠা হয়।
খ্রীষ্টিয় অষ্টম ও নবম শতাব্দিতে পাল বংশের দ্বিতীয় ও তৃতীয় রাজা ধর্মপাল ও তার পুত্র দেবপাল বাংলা, বিহার এবং কনৌজ পর্যন্ত বিরাট সম্রাজ্য প্রতিষ্ঠা করেন।
বৌদ্ধ ধর্মের চরম উৎকর্ষতার যুগে তাদেরই পৃষ্ঠপোষকতায় বাংলাদেশে এই পাহাড়পুর বিহার ও মন্দির গড়ে ওঠে।
ঐতিহাসিক ও ভৌগলিক কারণে এই মহাবিহারটি ধ্বংসস্তুপে পরিনত হলেও আজও এই অপূর্ব বিহারটি এশিয়ার মধ্যে সর্বশ্রেষ্ঠ বৌদ্ধ বিহার বলে সগৌরবে দন্ডায়মান।
পাহাড়পুর বৌদ্ধ বিহারে বৌদ্ধ ভিক্ষুদের জন্য ১৭৭ টি কক্ষ ছিল।
মোট ৭০.৩১ একর জমির উপর পাহাড়পুর বৌদ্ধবিহার অবস্থিত।
বর্তমানে বাংলাদেশ প্রত্নতত্ত্ব বিভাগ এখানে একটি যাদুঘর, একটি রেষ্ট হাউজ ও কয়েকটি প্রশাসনিক ভবন নির্মাণ করেছে।
১৯৩৪ খ্রি: পর্যন্ত খননের ফলে প্রত্নতত্ত্ব বিভাগ এই বিহারের পূর্ব দিকে সত্যপিরের ভিটা ও মন্দিরের চর্তুদিক বেষ্টীত কক্ষগুলো ও সমগ্র প্রত্নাবশেষটি আবিস্কার করেন।
এর মধ্যভাগে প্রধান বিহার এবং তাকে ঘিরে ১৯৮টি বাসপযোগি কক্ষ, বিস্তৃত প্রবেশ পথ, অসংখ্য বিনোদনস্তুপ, ছোট ছোট মন্দির, পুষ্করিণী অবস্থিত।
মন্দিরটি উত্তর-দক্ষিণে দৈঘ্য ৩৫৭ ফুট প্রস্থে পূর্ব-পশ্চিমে ৩১৪ ফুট।
মূল বিহারটি এর মধ্যস্থলে অবস্থিত।
সন্ধ্যাবর্তী এখানকার রাজার কণ্যা ছিলেন।
আকর্ষনীয় স্থাপত্য বিশাল আয়তন ও ঐতিহাসিক গুরুত্বের জন্য পাহাড়পুর বৌদ্ধবিহার আজ বিশ্বের অন্যতম প্রাচীন সংস্কৃতিক ঐতিহ্য হিসাবে স্বীকৃত।
সম্প্রতি এটি ইউনেস্কো কর্তৃক বিশ্ব ঐতিহ্যের তালিকা ভূক্ত হয়েছে।
ঐ পাহাড়পুরের প্রস্তর গ্রাত্রে ৬৩টি মুর্তি দেখা যায়।
মন্দির গ্রাত্রেও বহু জীব-জন্তুর মুর্তি পাওয়া যায়।
মূল ভূমি থেকে বিহারটির উচু প্রায় ৭২ ফুট।
পাহাড়পুরকে প্রাচীন নালন্দা বিশ্ববিদ্যালয়ের মিনি সংস্করণ হিসেবে চিহিত করা যায়।
প্রতি বছর এখানে বহু দেশী-বিদেশী পর্যটক ও সাধারণ মানুষের সমাগম হয়।
নওগাঁ জেলা শহর থেকে ১৮ কিলোমিটার পশ্চিমে বলিহার ইউনিয়নের কুড়মইল মৌজায় বলিহার রাজবাড়ি অবস্থিত।
নওগার পুরাতন জমিদারের মধ্যে যারা মুসলিম পর্বে জায়গীর লাভ করেছিল বলিহারের জমিদার তাদের মধ্যে একজন।
কথিত আছে যে, সম্রাট আওরঙ্গজেবের এক সনদ বলে বলিহারের এক জমিদার জায়গীর লাভ করেন।
বলিহারের নয় চাকার রথ প্রসিদ্ধ ছিল।
বলিহারের জমিদারদের মধ্যে অনেকেই উচ্চ শিক্ষিত ছিলেন।
রাজা কৃষ্ণেন্দ্রনাথ রায় একজন লেখক ছিলেন।
বলিহারের জমিদার রাজেন্দ্র ১৮২৩ খিস্টাব্দে লোকান্তরিত হবার পূর্বে এখানকার বিখ্যাত দূর্গামন্দিরে রাজ রাজেশ্বরী দেবীর অপরূপা পিতলের মুর্তি প্রতিষ্ঠা করেছিলেন।
মন্দির ভবনের ভিতরে অনেক কক্ষ।
এই কক্ষগুলিও এক একটি মন্দির ছিল বলে জানা যায়।
বলিহার রাজবাড়ির সম্মুখের কারুকার্যময় অলংকরণ বিশিষ্ট মন্দির ও বিশাল দ্বিতল রাজবাড়ির অংশ দর্শকদের নিকট আজও আকর্ষণীয়।
এবার পতিসর কাচারীবাড়ী নিয়ে কিছু বলা যাক।
কলকাতার জোড়াসাঁকোর ঠাকুর পরিবারের বাংলাদেশে শিলাইদহ, শাহাজাদপুর ও কালিগ্রাম পরগনাসহ মোট তিনটি জমিদারি ছিল।
ভাগবাটোয়ারা সূত্রে রবীন্দ্রনাথের ভাগে পড়ে কালিগ্রাম পরগনা।
গোলাম মুরশিদের মতে রবীন্দ্রনাথ ঠাকুর জমিদারির দায়িত্ব নিয়ে পতিসর আসেন ১৮৯০ সালের ডিসেম্বর মাসে।
আহমদ রফিকের মতে রবীন্দ্রনাথ ঠাকুর ১৮৯১ সালের ১৩ জানুয়ারী শাহাজাদপুর হতে পতিসর অভিমুখে রওনা হয়ে সম্ভবত ১৬ জানুয়ারী পতিসর পৌঁছান।
পতিসর থেকে স্ত্রী মৃণালিনী দেবীকে পত্রে লেখেন-''আজ আমি কালীগ্রামে এসে পৌঁছালুম, তিন দিন সময় লাগল।'
' কালিগ্রাম স্টেটের কাচারীবাড়ী ছিল পতিসরে ।
কাচারীবাড়ীটি নাগর নদীর তীরে অবস্থিত।
কাচারীবাড়ীটি নির্মাণের পর ১৯৯১ সালে সংস্কার করা হয়।
এখানে রবীন্দ্রনাথ ঠাকুরের স্মৃতিবিজরিত অনেক নিদর্শন রয়েছে।
কাচারী বাড়ীটির পাশেই রয়েছে দেবেন্দ্র মঞ্চ ও রবীন্দ্র সরোবর।
এখানে প্রতি বছরের ২৫শে বৈশাখ রবীন্দ্র জন্মজয়ন্তী পালন করা হয়।
পতিসর সম্পর্কে তিনি লেখেন-বাংলাদেশের আর পাঁচটা গ্রামের মতই পতিসর ছোটোখাটো একটি গ্রাম, স্থানীয় লোকজনের ভাষায় অবশ্য গন্ডগ্রাম।
পতিসর-কালীগ্রাম পরগনার জমিদারির সদর কাছারি এই গ্রামে বলেই এর গুরুত্ব ভিন্ন।
এখানে এসে তিনি বৃহৎ গ্রামময় পল্লী বাংলা মানুষের দুঃভরা মুখ দেখতে পেয়েছিলেন।
'স্বর্গ হইতে বিদায়' নিয়ে মানুষের কাছে তাঁর অবস্থান নির্ধারণ করে কবি ধূলিধূসরিত মাটির পৃথিবীতে, তাঁর ভাষায় 'সংসারের তীরে' নেমে আসেন।
তিনি অনুন্নত পরগনার রাস্তাঘাট নির্মাণ, কূপ, দীঘি, পুকুর খনন, জঙ্গল পরিষ্কার, গ্রাম্য সালিসী ব্যবস্থা ও মহাজনদের সুদের হাত হতে দরিদ্র প্রজাদের রক্ষা করেন।
রবীন্দ্রনাথ পরগণার উন্নয়নের পাশাপাশি শিক্ষার দিকে বেশি গুরুত্ব দেন।
এ মানুষগুলোর শিক্ষার জন্য তিনি গ্রামে গ্রামে অবৈতনিক শিক্ষা চালু করেন।
কালীগ্রাম পরগনার প্রজাদের শিক্ষায় আলোকিত করার জন্য রবীন্দ্রনাথ ঠাকুর ১৯১৩ সালে তিনটি স্কুল প্রতিষ্ঠা করেন।
তিনি নোবেল পুরস্কারের সমুদয় অর্থ কালীগ্রাম পরগনার উন্নয়নে কাজে লাগান।
পতিসরে তিনি কালীগ্রাম রথীন্দ্রনাথ ইনস্টিটিউট স্থাপন করেন।
১৯৯১ সাল থেকে ১৯৩৭ সাল পর্যন্ত অসংখ্য কবিতা, গান, গল্প, উপন্যাস ও চিঠিপত্র লিখেছেন।
জেলা শহর থেকে ৫৪ কিঃমিঃ দূরে ধামইরহাট উপজেলায় জগদ্দল বিহার অবস্থিত।
এটি একটি প্রাচীন কীর্তি।
বর্তমানে স্থানীয় জনগণ এটাকে বটকৃষ্ণ রায় নামক একজন জমিদারের বাড়ীর ধ্বংসাবশেষ বলে মনে করে।
আপনারাও চাইলে দেখে আসতে পারেন এই ধ্বংসাবশেষ।

পুরান ঢাকার গোলাপী প্রাসাদ
পর্যটনলিপি আপনাদের সামনে তুলে ধরবে অতি পরিচিত আহসান মঞ্জিল, যার আরেক নাম গোলাপী প্রাসাদ।
আহসান মঞ্জিল বুড়িগঙ্গা নদীর তীরে কুমারটুলি এলাকায় ঢাকার নওয়াবদের আবাসিক প্রাসাদ ও জমিদারির সদর কাচারি, যা বর্তমানে জাদুঘর।
কথিত আছে, মুঘল আমলে এখানে জামালপুর পরগণার জমিদার শেখ এনায়েতউল্লাহ্'র রঙমহল ছিল এ স্থানটি।
পরে তাঁর পুত্র মতিউল্লাহ্'র নিকট থেকে রঙমহলটি ফরাসিরা ক্রয় করে এখানে একটি বাণিজ্য কুঠি স্থাপন করে।
১৮৩০ সালে খাজা আলীমুল্লাহ্ ফরাসিদের নিকট থেকে কুঠিবাড়িটি কিনে নেন এবং প্রয়োজনীয় সংস্কার সাধন করে এটি নিজের বাসভবনে পরিণত করেন।
এ বাসভবনকে কেন্দ্র করে খাজা আব্দুল গণি মার্টিন অ্যান্ড কোম্পানী নামক একটি ইউরোপীয় নির্মাণ ও প্রকৌশলী প্রতিষ্ঠানকে দিয়ে একটি মাস্টার প্ল্যান তৈরী করান যার প্রধান ইমারত ছিল আহসান মঞ্জিল।
১৮৫৯ সালে আহসান মঞ্জিলের নির্মাণ কাজ শুরু হয়ে ১৮৭২ সালে সমাপ্ত হয়।
আব্দুল গণি তাঁর পুত্র খাজা আহসানউল্লাহ'র নামানুসারে ভবনের নামকরণ করেন আহ্সান মঞ্জিল।
ওই যুগে নবনির্মিত প্রাসাদ ভবনটি রঙমহল এবং পূর্বেকার ভবনটি অন্দরমহল নামে পরিচিত ছিল।
আহসান মঞ্জিল দেশের একটি উল্লেখযোগ্য স্থাপত্য নিদর্শন।
১ মিটার উঁচু বেদির উপর স্থাপিত দ্বিতল প্রাসাদ ভবনটির আয়তন দৈর্ঘে ১২৫.৪ বর্গমিটার ও প্রস্থে ২৮.৫ বর্গমিটার।
নিচতলায় মেঝে থেকে ছাদ পর্যন্ত উচ্চতা ৫ মিটার ও দোতলায় ৫.৮ মিটার।
প্রাসাদটির উত্তর ও দক্ষিণ উভয় দিকে একতলার সমান উঁচু করে গাড়ি বারান্দার উপর দিয়ে দোতলার বারান্দা থেকে একটি সুবৃহৎ খোলা সিঁড়ি সন্মুখস্থ বাগান দিয়ে নদীর ধার পর্যন্ত নেমে গেছে।
সিঁড়ির সামনে বাগানে একটি ফোয়ারা ছিল যা বর্তমানে নেই।
প্রাসাদের উভয় তলার উত্তর ও দক্ষিণ দিকে রয়েছে অর্ধবৃত্তাকার খিলান সহযোগে প্রশস্ত বারান্দা।
বারান্দা ও কক্ষগুলির মেঝে মার্বেল পাথরে শোভিত।
আহসান মঞ্জিলের ঐতিহাসিক ও স্থাপত্যিক গুরুত্ব অনুধাবন করে বাংলাদেশ সরকার ভবনটিকে সংস্কার করে জাদুঘরে পরিণত করেছে।
গণপুর্ত ও স্থাপত্য অধিদপ্তরের দায়িত্বে এর সংস্কার কাজ ১৯৯২ সালে সম্পন্ন করে ওই বছরেরই ২০ সেপ্টেম্বর থেকে প্রাসাদটি বাংলাদেশ জাতীয় জাদুঘর-এর নিয়ন্ত্রণে আনা হয় এবং এখানে একটি জাদুঘর স্থাপন করা হয়।

রাঙ্গামাটির দেশে যাব
আজ আমরা আপনাদেরকে নিয়ে যাব ঢাকা থেকে ৩৪০ কিঃমিঃ দক্ষিণে কর্ণফুলী লেক ও পাহাড় পর্বতে বেষ্টিত বাংলাদেশের সর্ববৃহৎ ও একমাত্র রিক্সা বিহীন জেলা রাঙ্গামাটি।
রাঙ্গামাটির উদ্দেশ্যে যেতে যেতে আপনাদেরকে রাঙ্গামাটি সম্পর্কে কিছু প্রাথমিক তথ্য জানিয়ে দেই।
এই জেলার আয়তন ৬,১১৬.১৩ বর্গ কিলোমিটার।
প্রকৃতির নয়নাভিরাম সৌন্দর্যে ভরপুর এই রাঙ্গামাটি জেলা।
বাংলাদেশের তিনটি পার্বত্য জেলার মধ্যে রাঙ্গামাটি সবচেয়ে প্রাচীন।
চাকমা রাজার সদর দপ্তর এই জেলায় অবস্থিত।
১০ টি উপজেলা নিয়ে রাঙ্গামাটি গঠিত যেগুলো হল রাঙ্গামাটি সদর, বাঘাইছড়ি, লংগদু, নানিয়ারচর, বিলাইছড়ি, জুরাছড়ি, বরকল, কাপ্তাই, কাউখালী, রাজস্থলী ।
মহান স্বাধীনতা যুদ্ধে রাঙ্গামাটি ছিল ১ নং সেক্টরের অধীনে।
এবারের পর্বে আমরা আপনাদের রাঙ্গামাটিকে এক নতুন রূপে তুলে ধরার চেষ্টা করব।
অভিযানের শুরুতে একটি কথা জানিয়ে রাখি আপনাদের, আপনারা রাঙ্গামাটি বলতে যে শহরটিকে দেখেন বা দেখবেন এটি কিন্তু নতুন রাঙ্গামাটি।
কাপ্তাই বাঁধের জন্য পুরাতন রাঙ্গামাটি ডুবে গেছে এবং নতুন রাঙ্গামাটির পত্তন হয়েছে।
এই জেলায় চাকমা, তৎচঙ্গা, খ্যাং এবং লুসাই উপজাতির লোক বাস করে।
একটি সহায়ক কথা বলে রাখি, যারা রাঙ্গামাটিতে ভ্রমন করতে যাবেন তারা রাঙ্গামাটি শহরের রিজার্ভ বাজার নামক জায়গায় অবস্থান করার চেষ্টা করবেন, এতে করে আপনি রাঙ্গামাটির সকল পর্যটন স্থানসমুহে অনায়াসেই যাতায়াত করতে পারবেন।
রাঙ্গামাটি লেক বেষ্টিত এলাকা হওয়াতে নৌকা বা ট্রলার যোগে আপনাকে সমস্ত রাঙ্গামাটি ঘুরে দেখতে হবে এবং এতে করে আপনি প্রাকৃতিক সৌন্দর্যের সর্বোচ্চ স্বাদ আস্বাদন করতে পারবেন।
আপনি রিজার্ভ বাজার এলাকা থেকে সহজেই নৌকা ভাড়া করে নিতে পারবেন যার ভাড়া ১৫০০ থেকে ২০০০ টাকা হতে পারে।
আপনি নৌকা যোগে যে সমস্ত স্থান ঘুরে দেখবেন এর মধ্যে প্রথমে আপনি যেতে পারেন চাকমা রাজা বিহার, মানিকছড়ির প্রধান বৌদ্ধবিহার ইত্যাদি।
চাকমা রাজ বিহারে দেখতে পাবেন সম্রাট আকবরের আমলের কামান এবং সেই সাথে চাকমা রাজা ভুবন মোহন রায়ের ভাস্কর্য সহ আর অনেক ঐতিহাসিক নিদর্শন।
অন্যদিকে বৌদ্ধ বিহারে সবচেয়ে আকর্ষণীয় জিনিসটি হল সপ্তম স্বর্গ।
তাছাড়া বৌদ্ধ মন্দির ও মূর্তির মত নানা আকর্ষণীয় জিনিসতো আছেই।
এখানকার সবচেয়ে আকর্ষণীয় জিনিসটি হল 'পুজ্য বনভান্তে' র মমি করা মৃত দেহ যার ছবি তোলার নিষেধাজ্ঞা থাকার কারনে আপনাদের দেখাতে পারলাম না।
এর এই মন্দিরের আরেকটি সৌন্দর্য বর্ধনকারী উপাদান হল বানর।
ভয় পাওয়ার কোন কারন নেই, আপনার কোন ক্ষতি তারা করবে না।
তবে খেয়াল রাখবেন আপনার দ্বারা কোন ক্ষতি যেন তাদের না হয়।
তারপর এখান এখন আমরা চলে যাব সরাসরি বরকল উপজেলায়, যেখানে আপনি দেখতে পাবেন পাহাড় আর মেঘের আলিঙ্গন।
তবে সেটা যদি হয় পূর্ণ বর্ষায়।
আর আপনি যদি একটু কষ্ট করে পাহাড়ের চুড়ায় উঠতে পারেন তবে আর আপনাকে মেঘের ভালোবাসা প্রাপ্তিতে ঠেকায় কার সাধ্যি।
এই অপরূপ সৌন্দর্য দর্শন শেষ করে চলে যান শুভলং জলপ্রপাত দেখতে।
যার সৌন্দর্য মুখে বলে বা ভাষায় প্রকাশ করা যাবে না, আপনি নিজের চোখেই দেখে নিন।
শুভলং দর্শন শেষ করে এখন আমরা চলে যাব মধ্যাহ্ন ভোজনে।
এই এক মজার পর্ব।
সৌন্দর্য ও বাহারি খাবার এক সাথে পাবেন 'পেদা টিং টিং' ও 'চাং পাং' রেস্টুরেন্ট এ।
যা আপনারা গেলেই দেখতে পাবেন।
তারপর সেখান থেকে চলে যান রাঙ্গামাটি র প্রতিক ঝুলন্ত ব্রিজ দেখার জন্য।
কাপ্তাই লেক ও ঝুলন্ত ব্রীজ দেখতে দেখতে সৌন্দর্যের তৃষ্ণা মিটিয়ে নিন।
তারপর সেখান থেকে সূর্যাস্ত দেখে ফিরে যান আপনার নির্ধারিত হোটেলে।
এর পাশাপাশি বলে রাখি আপনারা চাইলে ডিসি বাংলো ও ঘুরে দেখে আস্তে পারেন।
রিজার্ভ বাজার থেকে পায়ে হেঁটে যেতে পারেন, অন্যথায় আপনাকে সিএনজি চালিত অটোরিক্সা নিয়ে যেতে হবে।
আপনি এই শহরে চাইলেই কোন রিক্সা পাবেন না, যেহেতু এই শহরে কোন রিক্সা নেই।
আজ এই পর্যন্তই।
ভাল থাকবেন, সুস্থ থাকবেন এবং পর্যটনলিপি র সাথেই থাকবেন।
আর আপনাদের মতামত আমাদেরকে অবশ্যই লিখে জানান। ধন্যবাদ।

তারা মসজিদ
বন্ধুরা, আজ আমরা আপনাদের সামনে নিয়ে এসেছি আপনাদের সুপরিচিত একটি মসজিদ 'তারা মসজিদ'।
আপনারা অনেকেই হয়তো এই মসজিদটি আগেই দেখেছেন।
যারা দেখেছেন তারা আরো একবার দেখে নিন, আর যারা দেখেননি তারা আজ দু চোখ ভরে দেখে নিন পুরান ঢাকার এই ঐতিহ্যবাহী মসজিদটি।
তারা মসজিদ পুরানো ঢাকার আরমানিটোলায় আবুল খয়রাত সড়কে অবস্থিত।
সাদা মার্বেলের গম্বুজের ওপর নীলরঙা তারায় খচিত এ মসজিদ নির্মিত হয় আঠারো শতকের প্রথম দিকে।
মসজিদের গায়ে এর নির্মাণ-তারিখ খোদাই করা ছিল না।
জানা যায়, আঠারো শতকে ঢাকার 'মহল্লা আলে আবু সাঈয়ীদ'-এ (পরে যার নাম আরমানিটোলা হয়) আসেন জমিদার মির্জা গোলাম পীর (মির্জা আহমদ জান)।
ঢাকার ধণাঢ্য ব্যক্তি মীর আবু সাঈয়ীদের নাতি ছিলেন তিনি।
মির্জা গোলাম পীর এ মসজিদ নির্মাণ করেন।
‌মির্জা সাহেবের মসজিদ হিসেবে এটি তখন বেশ পরিচিতি পায়।
১৮৬০ সালে মারা যান মির্জা গোলাম পীর।
পরে,১৯২৬ সালে,ঢাকার তৎকালীন স্থানীয় ব্যবসায়ী,আলী জান বেপারী মসজিদটির সংস্কার করেন।
সে সময় জাপানের রঙিন চিনি-টিকরি পদার্থ ব্যবহৃত হয় মসজিদটির মোজাইক কারুকাজে।
মির্জা গোলামের সময় মসজিদটি ছিল তিন গম্বুজঅলা, দৈর্ঘ্যে ৩৩ ফুট (১০.০৬ মিটার) আর প্রস্থে ১২ ফুট (৪.০৪ মিটার)।
আলী জানের সংস্কারের সময়, ১৯২৬ সালে, মসজিদের পূর্ব দিকে একটি বারান্দা বাড়ানো হয়।
১৯৮৭ সালে তিন গম্বুজ থেকে পাঁচ গম্বুজ করা হয়।
পুরনো একটি মেহরাব ভেঙে দুটো গম্বুজ আর তিনটি নতুন মেহরাব বানানো হয়।
মসজিদের বতর্মান দৈর্ঘ্য ৭০ ফুট (২১.৩৪ মিটার), প্রস্থ ২৬ ফুট (৭.৯৮ মিটার)।
আশা করছি যেসকল ঢাকাবাসী এখনো এই অতি প্রাচীন মসজিদটি দেখেননি, তারা অন্তত একবারের জন্য হলেও এই মসজিদটি নিজ চোখে দেখে আসবেন, আর ঢাকার বাইরে যারা আছেন তারা ঢাকা আসলে অবশ্যই এই মসজিদটি ঘুরে দেখে যাবেন।
প্রতিবারের মত এবারো বলছি, আপনাদের সুচিন্তিত মতামত আমাদের একান্ত কাম্য, যা আমাদের চলার পথে উৎসাহ যোগাবে।

মিশন রেইনবো ফলস (পর্ব ১)
লেখকঃ রাহুল সরকার
হয়তো এটি দেখতে খুব সাধারণ ঝর্ণা মনে হতে পারে, তবে এখানে পৌঁছানো আমাদের পক্ষে এত সহজ ছিল না।
অবশ্যই পেশাদার ট্রেকারদের জন্য এটি সহজ ট্রেইল মনে হতে পারে তবে আমাদের পক্ষে এটি বেশ কঠিন ছিল।
ট্রেকিং শুরু হয়েছিল তিরানা নামে একটি গ্রাম থেকে এবং আমরা যে গ্রামে (চেরাপুঞ্জি) থেকেছিলাম সেখান থেকে তিরানা প্রায় ২০ কিলোমিটার দূরে অবস্থিত।
তাই আমরা খুব তাড়াতাড়ি আমাদের যাত্রা শুরু করি এবং সকাল ৯টা টা নাগাদ তিরানাতে পৌঁছেছি।
খুব অল্প সংখ্যক মানুষ ঐদিন ওই পথে ট্র্যাকিং করেছিল।
পার্কিং লটে খুব কমই গাড়ি ছিল, আনুমানিক ৫ থেকে ৬ টি হবে।
সেখানকার ট্যুরিষ্ট গাইডরা পার্কিং এরিয়াতে ছিল, ডাবল ডেকার অবধি চার্জ ছিল ৬০০ রূপি এবং রেইনবো ফলস পর্যন্ত ছিল ১০০০ রূপি।
আমরা রেইনবো ফলস পর্যন্ত একজন গাইড নিয়েছিলাম।
যাত্রা শুরু করার পথে আমরা বহু গ্রামবাসীর সাথে দেখা আমাদের দেখা হয়, যারা আমাদের অভ্যর্থনা জানালেন।
ট্র্যাক থেকে ফিরে আসা কয়েকটি ব্যাগ প্যাকারকে দেখছিলাম এবং তারা স্পষ্টতই ক্লান্ত হয়ে পড়েছিল কারণ তারা উপরের দিকে উঠেছিল।
এক ঘন্টা পরে আমরা পাহাড়ের শেষ প্রান্তে পৌঁছে তারের ব্রিজটি পেরিয়ে যেতে হয়েছিল।
এই ব্রিজটির ধারণ ক্ষমতা বেশ ভালোই মনে হলো।
আর সেই নীচের নদীটি ছিল অসাধারণ।
আমরা বুঝতে পেরেছিলাম যে আমরা কিছুটা দেরি করে এগোচ্ছি আর সেই সাথে আমরা নদীতে কিছু সময় ব্যয় করেছি।
তবে কি আর করা!
নদী, পরিষ্কার জল, পাখিদের আওয়াজ সবকিছু মিলিয়ে ব্যাপারটা স্বর্গীয় মনে হচ্ছিল।
যাই হোক আমরা আবার যাত্রা শুরু করলাম।
সামনে দেখতে পেলাম অন্য একটি ব্রিজ এবং অন্য একটি পর্বতমালার মুখোমুখি যা ছিল আরও শক্তিশালী এবং উচ্চতর।
এটি পেরিয়ে ঠিক পরে আমরা সিঙ্গেল ডেকার রুট ব্রিজ পৌঁছে গেলাম।
ততক্ষণে আমরা সকলেই ক্ষুধার্ত হয়ে পড়েছিলাম, তবে আমাদের মধ্যে কেবল একজনই খাবার আনতে যাওয়ার জন্য সিদ্ধান্ত নিয়েছিলেন এবং সেখানে একটা খাবারই বেশি পাওয়া যায়, সেটা হলো ম্যাগি নুডলস।
আমরা সেখানে দশ মিনিটের জন্য সিঙ্গেল ডেকারটি দেখতে বসেছিলাম।
তারপরে আবার আমরা যাত্রা শুরু করেছিলাম এবং ১০ মিনিটের সাথে আমরা নঙ্গ্রিহাট গ্রামে পৌঁছেছি, যেখানে ডাবল ডেকারটি রয়েছে।
রুট ব্রিজের ঠিক পাশেই আপনি একটি প্রাকৃতিক সুইমিং পুল পাবেন।
আমাদের সাথে আমাদের সাঁতারের পোশাক ছিল এবং আমরা লাফ দেওয়ার সিদ্ধান্ত নিয়েছিলাম।
এটা দুর্দান্ত ছিল।
পরিষ্কার পানি, মাছগুলি আমাদের আশেপাশে ঘোরাফেরা করছিল, এবং জীবনের কিছু অসাধারণ মুহূর্ত পার করছিলাম।
আমাদের দেখে অন্যান্য ভ্রমণকারীরা বেশ অনুপ্রেরণা পেয়েছিলেন এবং তারাও আমাদের সাথে মিলিত হলো।
আমাদের একজন আমাদের স্মরণ করিয়ে দিল যে আমাদের এখনো অনেক দূর যেতে হবে।
তাই আমরা উঠে আবার ট্রেকিং শুরু করলাম। তারপর...

মাধবকুন্ড জলপ্রপাত
পর্যটনলিপি আপনাদের সাথে নিয়ে ঘুরে বেড়াচ্ছে বাংলাদেশের বিভিন্ন পাহাড় ও ঝিড়ি পথে।
তার ধারাবাহিকতায় পর্যটনলিপি আপনাদের নিয়ে যাবে 'মাধবকুণ্ড জলপ্রপাত'।
'মাধবকুণ্ড জলপ্রপাত' মৌলভীবাজার জেলার বড়লেখা উপজেলায় অবস্থিত।
এটি মৌলভীবাজার জেলা সদর থেকে ৭০ কিলোমিটার এবং সিলেট থেকে ৭২ কিলোমিটার দূরে অবস্থিত।
এই জলপ্রপাত প্রায় ৮৩ মিটার উচু পাহাড়ের উপর থেকে জলরাশি অবিরাম ধারায় নিচে পড়ছে।
বিরামহীন এই জলরাশি পতনের ফলে সৃষ্ট কুন্ডের প্রবাহ শান্তির বারিধারার মতো।
'মাধবকুণ্ড জলপ্রপাত' যেতে হলে প্রথমেই আপনি মৌলভীবাজার থেকে অটোরিক্সা যোগে চলে যান বড়লেখা।
তারপর সেখান থেকে চলে যান মাধবকুণ্ড ইকোপার্ক গেইট।
আর আপনি যদি ট্রেইনে করে আসেন তাহলে আপনাকে নামতে হবে কুলাউড়া ষ্টেশনে, তারপর সেখান থেকে আপনি চলে যান মাধবকুণ্ড ইকোপার্ক গেইট।
গেইট থেকে ১০ - ১৫ মিনিট হাঁটলেই আপনি পেয়ে যাবেন সেই আশ্চর্য সৌন্দর্যের নিদর্শন 'মাধবকুণ্ড জলপ্রপাত'।
আর চলতি পথে সবুজের মায়াখেলা তো রয়েছেই।
বাকি যা কিছু আছে নিজের চোখেই দেখে নিন।

রাঙ্গামাটির দেশে যাব
আজ আমরা আপনাদেরকে নিয়ে যাব ঢাকা থেকে ৩৪০ কিঃমিঃ দক্ষিণে কর্ণফুলী লেক ও পাহাড় পর্বতে বেষ্টিত বাংলাদেশের সর্ববৃহৎ ও একমাত্র রিক্সা বিহীন জেলা রাঙ্গামাটি।
রাঙ্গামাটির উদ্দেশ্যে যেতে যেতে আপনাদেরকে রাঙ্গামাটি সম্পর্কে কিছু প্রাথমিক তথ্য জানিয়ে দেই।
এই জেলার আয়তন ৬,১১৬.১৩ বর্গ কিলোমিটার।
প্রকৃতির নয়নাভিরাম সৌন্দর্যে ভরপুর এই রাঙ্গামাটি জেলা।
বাংলাদেশের তিনটি পার্বত্য জেলার মধ্যে রাঙ্গামাটি সবচেয়ে প্রাচীন।
চাকমা রাজার সদর দপ্তর এই জেলায় অবস্থিত।
১০ টি উপজেলা নিয়ে রাঙ্গামাটি গঠিত যেগুলো হল রাঙ্গামাটি সদর, বাঘাইছড়ি, লংগদু, নানিয়ারচর, বিলাইছড়ি, জুরাছড়ি, বরকল, কাপ্তাই, কাউখালী, রাজস্থলী ।
মহান স্বাধীনতা যুদ্ধে রাঙ্গামাটি ছিল ১ নং সেক্টরের অধীনে।
এবারের পর্বে আমরা আপনাদের রাঙ্গামাটিকে এক নতুন রূপে তুলে ধরার চেষ্টা করব।
অভিযানের শুরুতে একটি কথা জানিয়ে রাখি আপনাদের, আপনারা রাঙ্গামাটি বলতে যে শহরটিকে দেখেন বা দেখবেন এটি কিন্তু নতুন রাঙ্গামাটি।
কাপ্তাই বাঁধের জন্য পুরাতন রাঙ্গামাটি ডুবে গেছে এবং নতুন রাঙ্গামাটির পত্তন হয়েছে।
এই জেলায় চাকমা, তৎচঙ্গা, খ্যাং এবং লুসাই উপজাতির লোক বাস করে।
একটি সহায়ক কথা বলে রাখি, যারা রাঙ্গামাটিতে ভ্রমন করতে যাবেন তারা রাঙ্গামাটি শহরের রিজার্ভ বাজার নামক জায়গায় অবস্থান করার চেষ্টা করবেন, এতে করে আপনি রাঙ্গামাটির সকল পর্যটন স্থানসমুহে অনায়াসেই যাতায়াত করতে পারবেন।
রাঙ্গামাটি লেক বেষ্টিত এলাকা হওয়াতে নৌকা বা ট্রলার যোগে আপনাকে সমস্ত রাঙ্গামাটি ঘুরে দেখতে হবে এবং এতে করে আপনি প্রাকৃতিক সৌন্দর্যের সর্বোচ্চ স্বাদ আস্বাদন করতে পারবেন।
আপনি রিজার্ভ বাজার এলাকা থেকে সহজেই নৌকা ভাড়া করে নিতে পারবেন যার ভাড়া ১৫০০ থেকে ২০০০ টাকা হতে পারে।
আপনি নৌকা যোগে যে সমস্ত স্থান ঘুরে দেখবেন এর মধ্যে প্রথমে আপনি যেতে পারেন চাকমা রাজা বিহার, মানিকছড়ির প্রধান বৌদ্ধবিহার ইত্যাদি।
চাকমা রাজ বিহারে দেখতে পাবেন সম্রাট আকবরের আমলের কামান এবং সেই সাথে চাকমা রাজা ভুবন মোহন রায়ের ভাস্কর্য সহ আর অনেক ঐতিহাসিক নিদর্শন।
অন্যদিকে বৌদ্ধ বিহারে সবচেয়ে আকর্ষণীয় জিনিসটি হল সপ্তম স্বর্গ।
তাছাড়া বৌদ্ধ মন্দির ও মূর্তির মত নানা আকর্ষণীয় জিনিসতো আছেই।
এখানকার সবচেয়ে আকর্ষণীয় জিনিসটি হল 'পুজ্য বনভান্তে' র মমি করা মৃত দেহ যার ছবি তোলার নিষেধাজ্ঞা থাকার কারনে আপনাদের দেখাতে পারলাম না।
এর এই মন্দিরের আরেকটি সৌন্দর্য বর্ধনকারী উপাদান হল বানর।
ভয় পাওয়ার কোন কারন নেই, আপনার কোন ক্ষতি তারা করবে না।
তবে খেয়াল রাখবেন আপনার দ্বারা কোন ক্ষতি যেন তাদের না হয়।
তারপর এখান এখন আমরা চলে যাব সরাসরি বরকল উপজেলায়, যেখানে আপনি দেখতে পাবেন পাহাড় আর মেঘের আলিঙ্গন।
তবে সেটা যদি হয় পূর্ণ বর্ষায়।
আর আপনি যদি একটু কষ্ট করে পাহাড়ের চুড়ায় উঠতে পারেন তবে আর আপনাকে মেঘের ভালোবাসা প্রাপ্তিতে ঠেকায় কার সাধ্যি।
এই অপরূপ সৌন্দর্য দর্শন শেষ করে চলে যান শুভলং জলপ্রপাত দেখতে।
যার সৌন্দর্য মুখে বলে বা ভাষায় প্রকাশ করা যাবে না, আপনি নিজের চোখেই দেখে নিন।
শুভলং দর্শন শেষ করে এখন আমরা চলে যাব মধ্যাহ্ন ভোজনে।
এই এক মজার পর্ব।
সৌন্দর্য ও বাহারি খাবার এক সাথে পাবেন 'পেদা টিং টিং' ও 'চাং পাং' রেস্টুরেন্ট এ।
যা আপনারা গেলেই দেখতে পাবেন।
তারপর সেখান থেকে চলে যান রাঙ্গামাটি র প্রতিক ঝুলন্ত ব্রিজ দেখার জন্য।
কাপ্তাই লেক ও ঝুলন্ত ব্রীজ দেখতে দেখতে সৌন্দর্যের তৃষ্ণা মিটিয়ে নিন।
তারপর সেখান থেকে সূর্যাস্ত দেখে ফিরে যান আপনার নির্ধারিত হোটেলে।
এর পাশাপাশি বলে রাখি আপনারা চাইলে ডিসি বাংলো ও ঘুরে দেখে আস্তে পারেন।
রিজার্ভ বাজার থেকে পায়ে হেঁটে যেতে পারেন, অন্যথায় আপনাকে সিএনজি চালিত অটোরিক্সা নিয়ে যেতে হবে।
আপনি এই শহরে চাইলেই কোন রিক্সা পাবেন না, যেহেতু এই শহরে কোন রিক্সা নেই।
আজ এই পর্যন্তই।
ভাল থাকবেন, সুস্থ থাকবেন এবং পর্যটনলিপি র সাথেই থাকবেন।
আর আপনাদের মতামত আমাদেরকে অবশ্যই লিখে জানান। ধন্যবাদ।

সুরা মসজিদ
আজ পর্যটনলিপি আপনাদের নিয়ে যাবে দিনাজপুরের আরেকটি প্রাচীন মসজিদ 'সুরা মসজিদ' দেখার জন্য।
দিনাজপুরের ঘোড়াঘাট ইউনিয়নের চৌগাছা মৌজায় (হিলি রোড) প্রাচীন এ মসজিদটি অবস্থিত।
ঘোড়াঘাট উপজেলা কেন্দ্র থেকে ৩ কিলোমিটার পশ্চিমে গেলে পাকা রাস্তার উত্তর ধারে ৩৫০-২০০ গজ আয়তন বিশিষ্ট বিশাল একটি পাড়ওয়ালা দীঘির দক্ষিণ ধারে আলোচ্য মসজিদটি অবস্থিত।
মসজিদটি জনহীন এক জনপদের নীরব সাক্ষী।
এর নাম নিয়ে আছে নানা কথা কেউ বলেন সৌর মসজিদ , কেউ বলেন সুরা মসজিদ , আবার কেউ বলে শাহ সুজা মসজিদ।
সুর শব্দের অর্থ অপদেবতা বা জ্বীন।
স্থানীয় মুরুববীরা জানান, এক রাতের মধ্যে জ্বীনেরা এটি নির্মাণ করে দেন, তাই এর নাম সুরা মসজিদ হয়েছে।
সৌর শব্দের অর্থ আসমানী বা গায়েবী অর্থাৎ লোকচক্ষুর আড়ালে যা ঘটে বা হয় তাই গায়েবী।
অর্থাৎ গায়েবী ভাবেই মসজিদটি নির্মীত হয়েছে।
আবার অনেকে বলেন- মোগল আমলে বাংলার নবাব সুজা এটি নির্মাণ করে দেন বলে এর নাম শাহ সুজা মসজিদ হয়েছে।
এমন ধরণের আরো অনেক কথা লোকমুখে শোনা যায়।
বাস্তবে শাহ সুজার ক্ষমতা গ্রহণের অনেক আগে এ মসজিদটি নির্মিত হয়েছে।
মসজিদের নামকরণ ও নির্মাণ সংক্রান্ত বিষয়ে উপরে উল্লেখিত কোন তথ্য সঠিক বলে মেনে নেয়া যায় না।
কারণ , যে ক্ষেত্রে মসজিদের শিলালিপি বা প্রমাণ পাওয়া যায় সে ক্ষেত্রে নির্মাণশৈলী বা স্থাপত্য কাঠামো নির্মাণকাল নির্ধারণে একটি অনুসঙ্গ বলে বিবেচিত হয়।
এ ক্ষেত্রে আলোচ্য মসজিদের শিলালিপি নেই।
তাই গঠনশৈলীর উপর ভিত্তি করেই সম্ভাব্য নির্মাণকাল বের করা যায়।
আলোচ্য মসজিদটির বাইরের দিকের আয়তন উত্তর-দক্ষিণে ৪০ ফুট এবং পূর্ব পশ্চিমে ২৬ ফুট।
চার ফুট উচু মজবুত প্লাটফর্মের উপর মসজিদের কাঠামো গড়ে উঠেছে।
প্রধান কক্ষের আয়তন ভিতরে ১৬'১৬ ফুট।
প্রধান কক্ষের সাথে যুক্ত আছে ৬ ফুট প্রশস্ত রাস্তা।
মসজিদের বাইরের দিবে দেয়ালে গায়ে ছোট ছোট খোপকাটা টেরাকোটা অলংকরণ ইমারতের বাহ্যিক সৌন্দর্য বাড়িয়ে দিয়েছে।
এছাড়াও লতাজাতীয়াভিনব নকশায় বাইরের দেয়াল সুসজ্জিত যা মানুষের দৃষ্টি আকর্ষন করে।
ইতিহাসবিদ অধ্যাপক দানী এটিকে গৌড়ের সুলতান আলাউদ্দিন হোসেন শাহ এর আমলে নির্মিত বলে অনুমান করেন।
আলোচ্য এই মসজিদটি সুলতানী আমলে ( ১৪৯৩-১৫১৮) খ্রিষ্ঠাব্দে নির্মিত বলে ধারণা করা হয়।
আমাদের দেশে সুরা মসজিদের মত আরো অনেক ঐতিহাসিক স্থাপনা রয়েছে, যা হয়তো রক্ষণাবেক্ষণের অভাবে প্রায় ধ্বংসের মুখে।
কিন্তু এইসব স্থাপনার উপযুক্ত রক্ষণাবেক্ষণ আমাদের দেশের পর্যটন শিল্পের গুরুত্ব অনেকাংশে বাড়িয়ে তুলবে।

নয়নাভিরাম খাগড়াছড়ি
খাগড়াছড়ি আমরা অনেকেই গিয়েছি এবং এর দর্শনীয় স্থানগুলোও আমাদের বেশ পরিচিত।
তাই আজ আমরা আপনাদের সামনে তুলে ধরব এই জেলার কিছু অজানা ইতিহাস, সাথে এই জেলার কিছু সৌন্দর্য।
ইতিহাস পর্যালোচনায় জানা যায়, খ্রিষ্টীয় ষষ্ঠ শতাব্দী থেকে চতুর্দশ শতাব্দী পর্যন্ত অত্র এলাকাটি কখনো ত্রিপুরা, কখনো বা আরকান রাজন্যবর্গ দ্বারা শাসিত হয়েছে।
তন্মধ্যে ৫৯০ হতে ৯৫৩ খ্রিষ্টাব্দ পর্যন্ত মোট ৩৬৩ বছর ধরে ত্রিপুরা রাজাগণ বংশপরম্পরায় পার্বত্য চট্টগ্রাম (খাগড়াছড়িসহ) ও চট্টগ্রাম শাসন করে।
অতঃপর ৯৫৩ খ্রিষ্টাব্দ হতে ১২৪০ খ্রিষ্টাব্দ পর্যন্ত আরকান রাজাগণ ২৯৭ বছরব্যাপী এ এলাকা শাসন করলেও তদ্পরবর্তীতে ১০২ বছরব্যাপী (১৩৪২ খ্রিষ্টাব্দ পর্যন্ত) পুনরায় ত্রিপুরা রাজাগণ এ এলাকার কর্তৃত্ব করেন।
ইতিহাসসূত্রে জানা যায় দশম শতাব্দী থেকে পঞ্চদশ শতাব্দী পর্যন্ত ত্রিপুরা রাজাগণ ০৮ (আট) বার, আরাকান রাজাগণ ০৯ (নয়) বার এবং গৌড়ের সুলতানগণ (মুসলিম) ০৬ (ছয়) বার এ এলাকাটি দখলে নেন।
অবশেষে ১৩৪২ খ্রিষ্টাব্দ হতে ত্রিপুরা রাজার শাসন ক্ষমতার আওতা হতে মুসলিম শাসক সুলতান ফকরুদ্দিন মোবারক শাহ্ চট্টগ্রামসহ এ এলাকার নিয়ন্ত্রণ নেন।
মুসলিম শাসনের ধারাবাহিকতায় ১৭৫৭ খ্রিষ্টাব্দে ইষ্ট ইন্ডিয়া কোম্পানী কর্তৃক বাংলার মসনদ দখল পরবর্তীকালে নবাব মীর কাশিম আলী খানের রাজত্বকালে ১৭৬০ খ্রিষ্টাব্দে ব্রিটিশ সরকার নবাব মীর কাশিমের করতল থেকে চট্টগ্রাম অধিকার করেন।
অতঃপর ১৭৬১ খ্রিষ্টাব্দে ১৪ ফেব্রুয়ারী ব্রিটিশ সরকারের সাথে স্বাধীন ত্রিপুরা মহারাজার যুদ্ধ সংঘটিত হয়।
যুদ্ধে ত্রিপুরা রাজার পরাজয়ের প্রেক্ষিতে উভয়ের মধ্যে এক চুক্তি সম্পাদিত হয়।
ব্রিটিশ সরকার ১৭৬০ খ্রিষ্টাব্দের অক্টোবর মাসে বাংলার নবাব মীর কাশিমের হাত থেকে চট্টগ্রাম এবং ১৭৮৫ খ্রিষ্টাব্দে ত্রিপুরা মহারাজার কবল থেকে পার্বত্য চট্টগ্রামের (অংশ বিশেষের) উপর চূড়ান্তভাবে কর্তৃত্ব লাভ করে।
অতঃপর ১৮৬০ খ্রিষ্টাব্দের ২৬শে জুনের নোটিফিকেশন নং-৩৩০২ অনুসারে পার্বত্য চট্টগ্রামকে চট্টগ্রাম থেকে বিচ্ছিন্ন করে স্বতন্ত্র জেলা হিসেবে ঘোষণা করা হয়।
পরবর্তীকালে ইংরেজ সরকার পার্বত্য চট্টগ্রামকে শাসন ও রাজস্ব সংগ্রহের সুবিধার্থে ১৮৮১ খ্রিষ্টাব্দে ১লা সেপ্টেম্বর মং, চাকমা ও বোমাং নামে তিন সার্কেলে বিভক্ত করে।
অধিকন্তু, ব্রিটিশ সরকার ১৮৮১ খ্রিষ্টাব্দে ''পার্বত্য চট্টগ্রাম ফ্রন্টিয়ার পুলিশ অ্যাক্ট'' প্রবর্তন করে স্থানীয় আদিবাসীদের সমন্বয়ে স্বতন্ত্র একটি পুলিশ বাহিনীও গড়ে তোলে।

সংস্কৃতির রাজধানী কুষ্টিয়া
শিক্ষা, সাহিত্য ও সংস্কৃতির রাজধানী হিসেবে পরিচিত পশ্চিম বাঙলার সমৃদ্ধ কুষ্টিয়া জেলাকে বাংলাদেশের স্বাধীনতা সংগ্রামের ইতিহাসে সূর্যোদয়ের দেশ হিসেবে বিবেচনা করা হয়ে থাকে।
বিশ্বকবি রবীন্দ্রনাথ ঠাকুরের স্মৃতি বিজড়িত এই কুষ্টিয়া শিল্প, সাহিত্য ও সংস্কৃতিতে বাংলাদেশকে করেছে সমৃদ্ধ।
এছাড়াও বিষাদ সিন্ধুর রচয়িতা মীর মশাররফ হোসেন এবং বাউল সম্রাট লালনের তীর্থভূমি, পুরাতন কুষ্টিয়া হাটশ হরিপুর গ্রামে গীতিকার, সুরকার ও কবি আজিজুর রহমানের বাস্ত্তভিটা ও কবর, এ জনপদে জন্মগ্রহণকারী বিশিষ্ট কবি দাদ আলী, লেখিকা মাহমুদা খাতুন সিদ্দিকা, ''এই পদ্মা এই মেঘনা'' গানের রচয়িতা আবু জাফর, সাবেক প্রধানমন্ত্রী শাহ আজিজুর রহমান, কুষ্টিয়ার সাহিত্য ও সংস্কৃতির প্রতিষ্ঠাতা কাঙাল হরিণাথ, নীল বিদ্রোহের নেত্রী প্যারী সুন্দরী, স্বদেশী আন্দোলনের নেতা বাঘা যতিন, প্রকৌশলী কামরুল ইসলাম সিদ্দিকী, সঙ্গীত শিল্পী মোঃ আব্দুল জববার, ফরিদা পারভীন সহ অসংখ্য গুণীজনের পীঠস্থান কুষ্টিয়াকে সমৃদ্ধ করেছে।
আমরা অনেকেই হয়তো 'গ্রামবার্তা প্রকাশিকা' পত্রিকার কথা শুনেছি।
এই পত্রিকা কাঙাল হরিণাথের 'এম.এন প্রেস' থেকেই ছাপা হত।
এই প্রেসটি কালের সাক্ষী হিসেবে কুষ্টিয়াতে রয়েছে।
তাছাড়া 'লাঠি খেলা' গ্রাম বাংলার এক ঐতিহ্যবাহী খেলা।
আর এই লাঠিয়াল বাহিনীর কেন্দ্রীয় সদর দপ্তর এই জেলাতেই অবস্থিত।
এক কথায় এই জেলাকে বাংলার সাহিত্য সংস্কৃতির সুতিকাগার বলা যেতে পারে।
কুষ্টিয়ার নামকরণ নিয়ে রয়েছে নানা কাহিনী।
কুষ্টিয়ায় একসময় কোষ্টার (পাট) চাষ হত বলে কোষ্টা শব্দ থেকে কুষ্টিয়া নামকরণ হয়েছে।
হেমিলটনের গেজেটিয়ারে উল্লেখ আছে যে স্থানীয় জনগণ একে কুষ্টি বলে ডাকত বলে এর নাম হয়েছে কুষ্টিয়া।
অনেকের মতে ফরাসি শব্দ'' কুশতহ'' যার অর্থ ছাই দ্বীপ থেকে কুষ্টিয়ার নামকরণ হয়েছে।
সম্রাট শাহজাহানের সময় কুষ্টি বন্দরকে কেন্দ্র করে কুষ্টিয়া শহরের উৎপত্তি ঘটেছে।
ঢাকা থেকে কুষ্টিয়া শহরের দূরত্ব প্রায় ২২৯ কিঃমিঃ।
ঢাকার কল্যানপুর এবং গাবতলী বাসস্ট্যান্ড থেকে কুষ্টিয়াগামী বাস পেয়ে যাবেন।
তাছাড়া আপনি চাইলে ঢাকা থেকে খুলনাগামী ট্রেনে চড়ে পোড়াদহ নেমে সেখান থেকেও কুষ্টিয়া যেতে পারেন।
গড়াই নদীর তীরে অবস্থিত এই জেলায় আরো দুটি নদী রয়েছে যেগুলো হল কুমার ও কালিগঙ্গা।
ব্রিটিশ আমলে কুষ্টিয়ার সাথে কলকাতার রেল যোগাযোগ ছিল।
১৯০৯ সালে পদ্মা নদীর উপর ভেড়ামারা-পাকশি রেল সেতু নির্মাণ কাজ শুরু হয় এবং ১৯১৫ সালে শেষ হয়।
তৎকালীন গভর্নর জেনারেল লর্ড হার্ডিঞ্জ এর নামানুসারে এর নামকরণ করা হয় হার্ডিঞ্জ ব্রিজ।
ব্রিজটি লম্বায় এক কিলোমিটার এবং এতে ১৮টি স্প্যান আছে।
এটি পৃথিবীর অন্যতম বৃহতম রেল সেতু।
১৯৭১ সালে পাকবাহিনীর বোমার আঘাতে এর দুটি স্প্যান নষ্ট হয়।
পরবর্তীতে ১৯৭৪ সালে পুনরায় তা মেরামত করা হয়।
বর্তমানে এর পাশেই লালন শাহ্ সেতুর অবস্থান।
বিষাদ সিন্ধুর রচয়িতা বাংলা সাহিত্যের অন্যতম শ্রেষ্ঠ ঔপন্যাসিক মীর মশাররফ হোসেনের বাস্ত্তভিটা কুমারখালী উপজেলার লাহিনীপাড়ায় অবস্থিত।
এখানে একটি প্রাথমিক বিদ্যালয়, একটি মাধ্যমিক বিদ্যালয় ও ছোট আকারের একটি লাইব্রেরী আছে।
সম্প্রতি ১৭ অক্টোবর ২০০৮ সালে মীর মশাররফ হোসেনের নামে স্থানীয় সরকার বিভাগের অর্থায়নে ৫৪ লক্ষ টাকা ব্যয়ে জেলা পরিষদ কুষ্টিয়া কর্তৃক বাস্তবায়নের জন্য একটি লাইব্রেরী ও অডিটরিয়াম এর ভিত্তি প্রস্তর স্থাপন করবেন গণপ্রজাতন্ত্রী বাংলাদেশ সরকারের মাননীয় মন্ত্রিপরিষদ সচিব জনাব আলী ইমাম মজুমদার।
কুষ্টিয়া সদর থানার অর্ন্তগত ঝাউদিয়া গ্রামে শাহী মসজিদ মোঘল সম্রাট শাহজাহানের রাজত্বকালে ঝাউদিয়ার জমিদার শাহ সূফী আহমদ আলী ওরফে আদারী মিয়া নির্মাণ করেন।
এটি মোঘল শিল্পকলার এক অপূর্ব নিদর্শন।
মসজিদটি তিন গম্বুজ বিশিষ্ট এবং এর চার কোনায় চারটি বড় মিনার আছে।
১৯৮০ সাল থেকে প্রত্নতত্ব বিভাগ এটি সংরক্ষণ করে আসছে।
অষ্টাদশ শতকের শেষ দিকে রবীন্দ্রনাথের ঠাকুরদা দ্বারকানাথ ঠাকুর শিলাইদহ জমিদারী ক্রয় করে ১৮১৩ সালে তিনি কুঠিবাড়িটি নির্মাণ করেন।
দ্বিজেন্দ্রনাথ, জ্যোতিবিন্দ্র নাথ, হেমেন্দ্রনাথ, সত্যেন্দ্রনাথ ঠাকুরসহ ঠাকুর বংশের প্রায় সকলেই পদ্মা গড়াই বিধৌত এখানে বসবাস করেন।
মূলতঃ জমিদারী কাজকর্ম দেখাশুনার জন্য এই বাড়ি নির্মাণ করা হয়েছিল।
সে সময়ে ঠাকুর পরিবারে কুষ্টিয়ার শিলাইদহ; নাটোরের পতিসর ও পাবনার শাহজাদপুরে তিনটি জমিদারী ছিল।
পারিবারিক আদেশে রবীন্দ্রনাথকে শিলাইদহে জমিদারী পরিচালনার জন্য এসেছিলেন।
কুষ্টিয়া শহর থেকে ১৬ কিলোমিটার দূরে এই কুঠিবাড়ী অবস্থিত।
এখানে জেলা পরিষদের ডাক বাংলো আছে।
পিয়ন এবং নৈশ প্রহরি আছে।
১৮৯৫ সালে রবীন্দ্রনাথ ঠাকুর নিজেকে ব্যবসার সাথে জড়িয়ে ফেলেন।
তিনি ও তার দুই ভাগ্নে সুরেন্দ্রনাথ ও বলেন্দ্রনাথ এর সহায়তায় শিলাইদহে টেগোর এন্ড কোম্পানীগড়ে তোলেন যৌথ মুলধনী ব্যবসা।
সে বছরই ব্যবসায়িক সুবিধার্থে টেগোর এন্ড কোম্পানী শিলাইদহ থেকে কুষ্টিয়ায় স্থানান্তরিত করেন।
কোম্পানী দেখাশুনার জন্য কবি শহরের মিলপাড়ায় একটি দোতলা ভবন নির্মাণ করেন।
এখানে বসে কবি অসংখ্য কবিতা লিখেন যা পরবর্তিকালে ''ক্ষণিকা'', কথা ও কাহিনীতে প্রকাশিত হয়েছে।
বর্তমানে এ ভবনটিও একটি দর্শনীয় স্থান।
আধ্যাত্মিক সাধক লালন শাহ'র কুমারখালীর ছেঁউড়িয়াতে আশ্রয় লাভ করেন এবং পরবর্তীকালে ছেঁউড়িয়াতে মৃত্যুর পর তাঁর সমাধি স্থলেই এক মিলন ক্ষেত্র (আখড়া) গড়ে ওঠে।
ফকির লালন শাহের শিষ্য এবং দেশ বিদেশের অগনিত বাউলকুল এই আখড়াতেই বিশেষ তিথিতে সমবেত হয়ে উৎসবে মেতে উঠে।
এই মরমী লোককবি নিরক্ষর হয়েও অসংখ্য লোক সংগীত রচনা করেছেন।
বাউল দর্শন এখন কেবল দেশে নয়, বিদেশের ভাবুকদেরও কৌতুহলের উদ্রেক করেছে।
১৯৬৩ সালে সেখানে তার বর্তমান মাজারটি নির্মাণ করা হয় এবং তা উদ্বোধন করেন তৎকালীন পূর্ব পাকিস্তানের গভর্ণর মোনায়েম খান।
২০০৪ সালে সেখানেই আধুনিক মানের অডিটোরিয়ামসহ একাডেমি ভবন নির্মাণ করা হয়।
বন্ধুরা কুষ্টিয়া এসে কিন্তু এখানকার বিখ্যাত তিলের খাজা খেতে একদম ভুলবেন না।
কোথাও ঘুড়তে গেলে সেখানকার দর্শনীয় স্থানসমূহ দর্শনের পাশাপাশি সেখানকার ঐতিহ্যবাহী খাবারগুলোও অবশ্যই খেয়ে দেখবেন।

ঐতিহ্যবাহী নাটোর - পর্ব ২
দিঘাপতিয়ারাজবাড়ী কেমন লাগলো বন্ধুরা?
পর্যটনলিপি আজ আপনাদের সামনে তুলে ধরবে রাণী ভবানী রাজবাড়ী।
প্রকৃতপক্ষে সমগ্র নাটোর শহরটাই মহারাণী ভবানীর স্মৃতি বিজড়িত।
৪৯.১৯২৫ একর জমির ওপর নাটোর রাজবাড়ী নির্মিত হয়েছিল।
রাজা রামজীবন নাটোর রাজবাড়ীর প্রথম রাজা হিসেবে প্রতিষ্ঠা লাভ করেন ১৭০৬ মতান্তরে ১৭১০ খ্রিস্টাব্দে।
তিনি ১৭৩০ খ্রিস্টাব্দ পর্যন্ত রাজত্ব করেন এবং সে বছরেই মৃত্যুবরণ করেন।
রাজা রামজীবনের মৃত্যুর পর রামকান্ত ১৭৩৪ খ্রিস্টাব্দে নাটোরের রাজা হন।
অনেকের মতে ১৭৩০ থেকে ১৭৩৪ খ্রিস্টাব্দ পর্যন্ত রাজা রামজীবনের দেওয়ান দয়ারাম নাটোরের তত্ত্বাবধান করতেন।
রাজা রামকান্ত তার মৃত্যুর পূর্ব পর্যন্ত অর্থাৎ ১৭৪৮ খ্রিস্টাব্দ পর্যন্ত নাটোরের রাজত্ব করেন।
সম্ভবতঃ ১৭০৬ ইং থেকে ১০৭১০ ইং সালের মধ্যে নাটোর রাজবাড়ী নির্মিত হয়েছিল।
রামজীবনের জমিদারীর রাজধানী নাটোরে স্থাপনকে কেন্দ্র করে অনেক বিচিত্র জনশ্রুতি আছে।
যেমন মায়ের আদেশে রাজা রামজীবন ও রঘুনন্দন নিজ জন্মভূমিতে রাজধানী স্থাপনের জন্য উপযুক্ত একটি স্থানের সন্ধান করতে থাকেন।
এক বর্ষাকালে রঘুনন্দন রাজা রামজীবন ও পন্ডিতবর্গ নৌকারোহনের সুলক্ষণযুক্ত পরিবেশে রাজধানী স্থাপনের জন্য উপযুক্ত স্থান নির্বাচনে বের হন।
ঘুরে ঘুরে তারা ভাতঝাড়া বিলের মধ্যে উপস্থিত হন।
বিলের একটি স্থানে তারা দেখতে পেলেন যে, দু'টি সাপ সাঁতার দিয়ে বিল পার হচ্ছে এবং একটি ব্যাঙ ছোট একটি সাপকে গিলে খাচ্ছে।
পন্ডিতবর্গ উক্ত স্থানকেই রাজধানী নির্মাণের স্থান হিসাবে উপযুক্ত বলে মত প্রকাশ করায় তারা সেখানেই রাজবাড়ি নির্মাণ করবেন বলে স্থির করেন।
রাজবাড়ি নির্মাণ করার পর রাজ-আমলা, কর্মচারী বহুবিধ লোকের সমাগমে অল্পদিনের মধ্যে বিলটি একটি শহরে পরিণত হয়।
সেই পরিণত শহরই নাটোর।
আশা করছি যারা এখনো বনলতা সেনের শহরটি ঘুরে দেখেননি, তারা অবশ্যই ঘুরে আসবেন সেই শহর থেকে।
আগামী পর্বে পর্যটনলিপি নাটোরের অন্য কোন চমক নিয়ে আপনাদের সামনে হাজির হবে, আশা করছি পর্যটনলিপি র সাথেই থাকবেন।

চন্দ্রনাথ যাত্রা
আজ পর্যটনলিপি আপনাদের সামনে তুলে ধরবে আপনাদের সুপরিচিত স্থান সীতাকুণ্ড।
এই স্থানটি কারো কাছে তীর্থ আবার কারো কাছে পর্যটন স্থান হিসেবে বেশি পরিচিত।
তবে আজ আমরা আপনাদের সামনে তুলে ধরব বাংলাদেশের অন্যতম তীর্থস্থান 'চন্দ্রনাথধাম'।
বাংলাদেশে বসবাসকারী হিন্দু ধর্মাবলম্বীদের তীর্থস্থান হিসেবে খ্যাত চট্টগ্রাম জেলার সীতাকুন্ড।
শুধু তাই-ই নয় এই স্থানটি বর্তমানে পর্যটক আকর্ষণেও অনেকটা এগিয়ে।
বিশেষত সীতাকুন্ডের অপরূপ প্রাকৃতিক সৌন্দর্য্য যেকোনো ভ্রমণকারীকে আপন করে নিতে সক্ষম।
সীতাকুন্ডের সবচাইতে দর্শনীয় স্থানগুলোর মধ্যে অন্যতম একটি পর্যটন কেন্দ্র হলো চন্দ্রনাথ পাহাড়।
সীতাকুন্ড বাজার থেকে পূর্ব দিকে মাত্র ৪ কিলোমিটার দূরে এই পাহাড়টি অবস্থিত।
জনশ্রুতি রয়েছে যে, নেপালের এক রাজা ঘুমের মধ্যে পৃথিবীর পাঁচ স্থানে শিব মন্দির স্থাপনের আদেশ পান।
স্বপ্নে আদিষ্ট হয়ে নেপালের সেই রাজা পৃথিবীর পাঁচ স্থানে পাঁচটি শিব মন্দির স্থাপন করেন।
এগুলো হলো নেপালের পশুপতিনাথ, কাশিতে বিশ্বনাথ, পাকিস্তানে ভুতনাথ, মহেশখালীর আদিনাথ এবং সীতাকুন্ডের চন্দ্রনাথ মন্দির।
বিভিন্ন ধর্মগ্রন্থ ও ইতিহাস থেকে যতটুকু জানা যায় প্রাচীন আমলে এখানে মহামুনি ভার্গব বাস করতেন।
অযোধ্যার রাজা দশরথের পুত্র রামচন্দ্র তার বনবাসের সময় এই স্থানে এসেছিলেন।
মহামুণি ভার্গব রাজা দশরথের পুত্র রামচন্দ্র আগমন করবেন জেনে তাদের গোসল করার জন্য এখানে তিনটি কুন্ড সৃষ্টি করেন।
রামচন্দ্রের সাথে তার স্ত্রী সীতাও এখানে এসেছিলেন।
রামচন্দ্রের স্ত্রী সীতা এই কুন্ডে গোসল করেছিলেন এবং সেই থেকে এই স্থানের নাম সীতাকুন্ড।
চন্দ্রনাথ মন্দির ছাড়াও এখানে সীতা মন্দির নামে আরও একটি মন্দির আছে।
এই মন্দিরের কাছে মৃতপ্রায় একটি ঝর্না রয়েছে।
তবে আপনি যদি ঝর্নার পানিতে গোসল করতে চান তাহলে আপনাকে পাহাড়ের গভীর বনের মধ্যে যেতে হবে।
গ্রীষ্মকালে এই পাহাড় রুক্ষ্ম থাকলেও বর্ষাকালে বৃষ্টিস্নাত হয়ে পাহাড়ের গাছ, লতা, পাতা সবকিছু ধুয়ে মুছে পরিষ্কার সতেজ হয়ে পর্যটকদের মন প্রাণ ভরিয়ে তোলে।
উল্লেখ্য বর্ষাকালে পাহাড়ে ওঠার সময় অতিরিক্ত সতর্কতা অবলম্বন করতে হয়।
এসময় পাহাড়ি পথ ব্যবহার না করে সিড়ি পথটিই ব্যবহার করা সুবিধাজনক।
সারা বছর জুড়েই অসংখ্য দেশী-বিদেশী পর্যটকদের আনাগোনায় এই স্থানটি মুখরিত থাকে।
এখানে পর্যটকদের গাড়ি রাখার জন্য বিশাল একটি মাঠ রয়েছে।
তবে এখানে বিশুদ্ধ খাবার পানির বড়ই অভাব।
সেজন্য পর্যটকদের সাথে করে খাবার পানি নিয়ে যেতে হয়।
সীতাকুন্ড চন্দ্রনাথ পাহাড় এলাকা বসবাসকারী হিন্দু ধর্মাবলম্বীরা প্রতি বছর বাংলা ফাল্গুন মাসে বড় ধরনের একটি মেলার আয়োজন করে থাকে।
যেটি শিবর্তুদর্শী মেলা নামে পরিচিত।
এই মেলায় বাংলাদেশসহ পৃথিবীর বিভিন্ন দেশ থেকে অসংখ্য সাধু এবং নারী-পুরুষ যোগদান করেন।
ঢাকা থেকে বাস, ট্রেন ও বিমান সকল পথেই সীতাকুন্ড চন্দ্রনাথ পাহাড়ে যাওয়া যায়।
ঢাকার কমলাপুর, সায়েদাবাদ, কল্যাণপুর সহ দেশের যেসকল স্থান থেকে চট্টগ্রামের গাড়ি ছাড়ে সেসব গাড়িতে করে সীতাকুন্ড যাওয়া যায়।
ঢাকা থেকে চট্টগ্রাম যাওয়ার পথে সকল বাসই সীতাকুন্ডে থামে।
আর যারা ট্রেনে করে যেতে চান তাদেরকে কমলাপুর রেলস্টেশন থেকে ‍ঢাকা মেইল ট্রেনে উঠতে হবে।
ঢাকা থেকে চট্টগ্রাম রুটে চলাচলকারী ট্রেনগুলোর মধ্যে শুধুমাত্র এই ট্রেনটিই সীতাকুন্ড স্টেশনে যাত্রী উঠা-নামা করিয়ে থাকে।
তবে শিবর্তুদর্শী মেলার সময় ঢাকা-চট্টগ্রাম রুটের অন্যান্য ট্রেনও সীতাকুন্ডে যাত্রী উঠা-নামা করিয়ে থাকে।
ঢাকা মেইল ট্রেনটি ঢাকা থেকে ছাড়ে রাত ১১ টায় এবং সীতাকুন্ডে গিয়ে পৌছায় সকাল ৭ টায়।
চট্টগ্রাম থেকে সীতাকুন্ড যাওয়ার জন্য চট্টগ্রামের অভ্যন্তরীণ রুটে চলাচলকারী পাবলিক বাস রয়েছে।
এসব বাসগুলো চট্টগ্রাম মাদারবাড়ী ও কদমতলী থেকে ছেড়ে যায়।
এছাড়া স্থানীয়ভাবে ম্যাক্সী নামক এক ধরনের ছোট গাড়ি রয়েছে চট্টগ্রাম থেকে সীতাকুন্ডে যাওয়ার জন্য।
এগুলো অলংকার বাস স্ট্যান্ডে পাওয়া যায়।
পর্যটকদের থাকার জন্য সীতাকুন্ডে তেমন কোনো ভালো হোটেল নেই।
পর্যটকরা চাইলে এখানে অবস্থিত মন্দিরগুলোতে অনুমতি নিয়ে থাকতে পারেন।

আলীকদম টু তামাংঝিড়ি
বেশ কিছুদিন আগে একটি সিনেমা দেখেছিলাম।
সিনেমাতে নায়ককে বাক্সবন্দি করা হয়।
বাক্স থেকে দাপাদাপি করে বাক্সের ডালা ভেঙ্গে যখন নায়ক বের হয়ে আসে, তখন সে বুক ভরে শ্বাস নেয়।
কোয়ারেন্টাইনের এই বাক্সবন্দি জীবন শেষে একটু সবুজেভরা সতেজ বাতাসে নিঃশ্বাস নেওয়ার জন্য আমাদের প্রান পাগল প্রায়।
ঠিক এমন সময়ই হঠাত আশার বানী শোনালেন আমাদের প্রিয় রয়েল ভাই একটি প্রাণবন্ত ট্যুরের আয়োজন করে।
যদিও তখন আর্মিদের অনুমতি পাওয়া তখন শুরু হয়নি, কিন্তু সে সমস্যাটা সমধান করে ফেললেন আমাদের গ্রেট রয়েল ভাই পারমিশন এর ব্যবস্থা করে।
উদ্দেশ্য বান্দরবন আলীকদম।
আর সেখানেই আছেন আমাদের সবার প্রিয় মনিকান্ত দাদা।
আমাদের ভ্রমনের তৃষ্ণা আর দাদার আমন্ত্রন যেন দুইয়ে দুইয়ে চার মিলে গেল।
ভ্রমন শুরু করলাম আগস্টের ১৪ তারিখ সকাল বেলা নতুন চান্দগাও থেকে।
এখানে এসে এস আলম বাসের টিকিট কেটে বাসে চড়ে বসলাম।
দুই আসনে একজন যাত্রী এবং ভাড়াও দ্বিগুন।
তাতে কি, ভ্রমন নেশায় আমরা সবাই তখন পাগলপ্রায়।
প্রায় দেড়ঘন্টার যাত্রা শেষ করে আলীকদমের পৌঁছে গেলাম আমরা আলীকদমে।
এখান থেকে চাদের গাড়ি ভাড়া করে রওনা দিলাম পানবাজার মনিকান্ত দাদারবাড়ি।
এখানে বলে রাখা দরকার দুটি আর্মি ক্যাম্প পড়ে এবং আর্মি ক্যাম্প থেকে পারমিশন নিয়ে আমরা শেষ পর্যন্ত পৌঁছলাম মনিকান্ত দাদার বাড়ি।
বাড়ি ঢুকতেই চোখে পড়ল ছায়াঘেরা টলমল পানির পুকুর।
এ দৃশ্য দেখে চুপচাপ বসে থাকা যায় না।
পুকুরে নেমে যখন পানিতে গা ভাসিয়ে দিলাম, আমাদের সমস্ত ক্লান্তি যেন নিংড়ে কোথায় ফেলে দিয়ে আসল প্রকৃতির স্পর্শগুলো।
বেশ কিছুদিন পরে এমন পরশ, আহা!
স্নান শেষে এখন খাবার আয়োজন ।
সব কিছু দাদার নিজস্ব ব্যবস্থাপনায়।
একটা একটা করে আইটেম বলছি, সিদ্ধ তরকারির সাথে মরিচের চাটনী, টকপাতা দিয়ে মুরগির স্যুপ, মুরগী ভুনা, ডাল আর সব থেকে আকর্ষনীয় বাশকরুল ভাজি।
এর স্বাদ অনেক নবাবী ভোজকে অনায়াসে হার মানিয়ে দেয়।
দিদির হাতের রান্নার তুলনা করা টাও হবে বোকামি।
চাইলে আপনারা হোটেলেও খেতে পারেন, কিন্তু এই ট্রেডিশনাল খাবারের স্বাদ জীবনে একবার হলেও নেইয়া উচিত।
এ রান্নার অন্য একটা বড় দিক হল কাঁচা মরিচের রান্না সত্ত্বেও বুক জ্বালাপোড়া নেই, নেই কোন ঢেকুর।
আমাদের সবাই যেভাবে খেয়েছে ত দেখে যে কারও মনে হতে পারে আমরা অনেকদিন ধরে খেতে পাই না।
খাবার পর কিছুক্ষণ বিশ্রাম নিয়ে আসল গন্ত্যব্যের উদ্দেশ্যে রওনা হলাম।
পথে পানবাজার থেকে কিছু বাজার সদাই নিয়ে গেলাম রাতের খাবার এর জন্য।
গ্রামগঞ্জে অদ্ভুত নামের কিছু গাড়ি চলে।
এর মধ্যে একটা হল টমটম ।
আমরা টমটম এ চড়ে পানবাজার থেকে বোটঘাটে গেলাম।
সেখান থেকে বোট ভাড়া করে দোছড়ী নামক বাজারের উদ্দেশে চলছি তখন।
আশেরপাশের তাকাতেই চোখে পড়ল জুম চাষ করা পাহাড়।
এইসব প্রাকৃতিক দৃশ্য থেকে চোখ ফেরানো দায়।
প্রাকৃতিক সৌন্দর্যে বিমোহিত আমরা প্রায় দুই ঘন্টার বোট ভ্রমন শেষে এসে পৌছলাম দোছড়ি বাজারে।
সেখানে আমাদের চা পান বিরতি, তবে বেশিক্ষণ নয়।
এরপর ট্রেকিং শুরু করলাম রাইতমনি পাহাড়ের উদ্দেশ্যে।
হঠাত হঠাত পথের মাঝে পাহাড়ের সৌন্দর্যের মুগ্ধতায় আমরা হারিয়ে যাই।
পাহাড় আর খালের মিলন এক ভাষাহীন মুগ্ধতার জন্ম দিয়ে চলেছে।
খাল পার হতে হয় চার পাচবার এর মত, কিছু জায়গায় হাল্কা ভারি স্রোত ও আছে।
বলে রাখা ভালো সর্বোচ্চ সাবধানতা অবলম্বন করা উচিত এসব জায়গায়, বিশেষ করে জুতা পরিধানেও সতর্কতা প্রয়োজন।
রাতের খাবারটা গুরুত্বপূর্ন, তাই মাঝের এক পাড়া থেকে দেশি মুরগী নিয়ে নিলাম রাতের জন্য।
এখান থেকে ২০-২৫ মিনিট হাটার রাস্তা শেষ করে এসে পড়লাম রাইত্মুনি পাড়া।
তখন খানিকটা ঝিরি ঝিরি বৃষ্টি আর রোদের এক অন্যরকম মেলবন্ধনে চোখের সামনে ভেসে উঠলো রংধনু।
এ কি অদ্ভুত সৃষ্টি রঙ এর।
এরই মধ্যে আমরা পানিতে নেমে পড়লাম।
ছবি তোলা থেকে শুরু করে রংতামাশা, হাসিঠাট্টায় মাখানো মূহুর্ত গুলো আমাদের কাছে যে কি পরিমান প্রিয় হয়ে উঠেছিল তা ভাষায় প্রকাশ করা সম্ভব নয়।
স্নান শেষে সেখানেই দাদার আত্মীয়ের বাড়ি রাতটা কাটিইয়ে দিব বলে ঠিক হল।
এ এক আলাদা অনুভুতি ।
পুরো পাহাড়ে মাত্র দুইটি বাড়ি।
এখান থেকে দূরে পাহাড় আর ছোট ছোট বাড়ি দেখা যায়।
আমরা তাবু করলাম।
তারপর আমাদের বারবিকিউ বানানোর কার্যক্রম শুরু হল।
সন্ধ্যা নেমে যখন রাত ঘনিয়ে এল প্রকৃতি যেন রূপ বদলে ফেলল।
আকাশ উজাড় করে দিল তার সৌন্দর্য।
আমার জীবন কালে এত তারা একসাথে আকাশে দেখি নি।
এসব জায়গায় ভালো ছবি তুলতে পারে এমন মানুষের সাথে থাকা খুব প্রয়োজন।
তার প্রমান দিলেন ইমরান ভাই, এনাম ভাই,রাহুল দাদা , লিও ভাই মিল্কিওয়ের অসাধারন কিছু ছবি তুলে।
এর মধ্যে আমাদের গান উনো খেলা আর আড্ডা কোনটাই বাদ যায় নি।
মজার বিষয় হচ্ছে কিছুক্ষণ পরপর বৃষ্টি তো পরছেই।
সাথে দেশি মুরগি বাশকোরল রান্না আর বারবিকিউ এর স্বাদ আমাদের সময়গুলোর পরিপূর্নতা দিয়ে দিল।
যেন স্বপ্নময় অবাস্তব জগতের রাত শেষে ঘুম ভাংলো আমাদের পাহাড়ে মোরগের ডাকে।
চোখ খুলে সামনে দেখালাম মেঘের লুকোচুরি।
এর পর ব্রেকফাস্ট শেষ করে তামাংঝিড়ির দিক যাত্রা আরম্ভ করলাম।
আমারা নয়জন যাত্রী এবং সাথে ছিলেন মনিকান্ত দাদা।
দাদার সাথের ছিল মিষ্টি দেখতে দাদার মেয়ে।
ঝর্ণায় যাওয়ার পথ মোটামুটি সুগম কিন্তু কষ্টসাধ্য।
কিছু জায়গা দুর্গম ও বলা চলে।
কিছু যায়গা ভয়ংকর দুর্গম।
একটু অসাবধান হলে পা পিছলে একদম খালে গিয়ে পড়তে হবে।
আমরা কম বেশি সবাই একটু আধটু পড়েছি।
কিন্তু পাহাড়ী মায়ার টান, সৌন্দর্য আপনাকে প্রতি মুহুর্তে আষ্টেপৃষ্টে ঘিরে রাখবে এ আমি হলফ করে বলতে পারি।
বেশ কিছুটা পথ যখন পাড়ি দিয়ে পাহাড়ি ঝর্নায় পৌঁছলাম ,আমাদের ক্লান্তি তখন নিমিষেই গায়েব।
তবে পাহাড়ে যাবার আগে খালটি ছিল অত্যন্ত খরস্রোতা ,তাই এটি পার হতে হবে অত্যন্ত সতর্কতার সাথে।
এ কাজটি করে দিয়েছেন আমাদের মনিকান্ত দাদা।
দাদা সর্বোচ্চ সতর্কতার সাথে আমাদের পার কর দিয়েছেন।
প্রায় তিন চার বার এরকম খাল পার হতে হবে।
ভারি কিছু এ পথে না আনাই শ্রেয়, তা না হলে কষ্ট বেড়ে যাবে কয়েকগুন।
তামাংঝিড়ি ঝর্নার সামনে আমরা।
মোটামুটি আকারের ঝর্ণা।
এখনো মানুষের পদচারনা কম বলে ঝর্নার পানি অত্যন্ত স্বচ্ছ।
এখানকার অধিবাসীরা এ ঝর্নার পানিই পান করে।
একদম শেষে চলে আসছি।
ঠিক একই ভাবে ফিরে আসলাম আমরা।
যাওয়ার পথে আর্মি চেকপোস্ট পড়বে দুইটা।
অবশ্যই সাথে আসল NID এবং দুটি ফটোকপি নিয়ে যাবেন।
আমাদের সমগ্র ট্যুর প্রানবন্ত হওয়ার কারণ মণিকান্ত দাদা।
তিনি না বললে এরকম এক জায়গার মায়া থেকে বঞ্চিত হতাম, দেখারও সুযোগ হত না।
আমাদের খরচ জনপ্রতি ৩০০০ টাকা পড়েছে।
তবে বাজেট থেকে কিছু টাকা হাতে রাখাটা প্রয়োজন।
আপনারা চাইলে এই মায়াবি সময় উপভোগ করতে পারেন, হারিয়ে যেতে পারেন কোলাহল থেকে স্বপ্নময় জগতে।
প্রকৃতির মায়াময় খেলায় বরং নিজেকে একটু বিলিয়েই দিন।
যেতে চাইলে অবশ্যই মনিকান্ত দাদার সাথে যোগাযোগ করবেন।
গুগল ম্যাপে এ জায়গায়র সন্ধান পাওয়াটা চিন্তার বাইরে।
দাদার সাথে যোগাযোগ এর ফোন নং- ০১৮১৩০৭৫১২৫
বিশেষ দ্রষ্টব্য- আপনি প্রকৃতির একটি অংশ।
প্রকৃতি আপনাকে দু হাত উজাড় করে দিয়েছে।
একারনেই বেশ কিছুটা দায়িত্ব পরে আপনার, আমার, আমাদের সবার কাধে।
প্লাস্টিক পলিথিন ভ্রমনে প্রয়োজনীয় জিনিস, তবে ব্যবহারের পরে তা যথাস্থানে ফেলে অথবা সাথে করে নিয়ে আসবেন।
কন্টেন্ট ও ছবিঃ Piyal Mutsuddy

চাটগাঁও - পর্ব ১
ঐতিহ্যবাহী 'চাটগাঁও', যা আমাদের চট্টগ্রাম নামে পরিচিত।
এই নগরীর রয়েছে সুবিশাল ইতিহাস।
বাংলাদেশের পর্যটন শিল্পের একটি বিশাল অংশ দখল করে আছে এই চট্টগ্রাম ও তার আশপাশের জেলাসমুহ।
চট্টগ্রামের প্রশাসনিক কাঠামো গড়ে ওঠে মোগল আমলে।
কয়েকটি পরগনায় বিভক্ত করে মোগলেরা ৯৪ বছর শাসন করে এই এলাকা।
১৬৬৬ সালে চট্টগ্রাম জেলা সৃষ্টি হয়।
তখন থেকে পার্বত্য চট্টগ্রাম তথা বর্তমান তিন পার্বত্য জেলা এ চট্টগ্রাম জেলার অন্তর্ভূক্ত ছিল।
১৮৬০ খ্রিস্টাব্দে চট্টগ্রাম পার্বত্য এলাকা নামে আলাদা একটা প্রশাসনিক ইউনিট গড়ে উঠে এবং ১৮৮১ খ্রিস্টাব্দে চট্টগ্রাম ও পার্বত্য চট্টগ্রামের মধ্যে স্থায়ী সীমারেখা টানা হয়।
এই নগরীতে ঘুরে দেখার মত অনেক জায়গা রয়েছে।
তাদের কিছু অংশ পর্যটনলিপি আপনাদের সামনে তুলে ধরবে।
ফয়েজলেক (ইংরেজি: Foy's Lake) চট্টগ্রামের পাহাড়তলী রেলস্টেশন এর অদূরে (চট্টগ্রাম শহরের কেন্দ্র থেকে ৮ কিমি. দূরে) খুলশি এলাকায় অবস্থিত একটি কৃত্রিম হ্রদ।
এটি ১৯২৪ সালে আসাম বেঙ্গল রেলওয়ে কতৃপক্ষ এর তত্ত্বাবধানে খনন করা হয় এবং সেসময় পাহারতলী লেক হিসেবে পরিচিত ছিল।
পরবর্তীতে ইংরেজ রেলপ্রকৌশলী ফয়-এর(Foy) নামে নামকরণ করা হয়।
বর্তমানে এটির মালিকানা বাংলাদেশ রেলওয়ে্র।
বেশ বড় মাপের (৩৩৬ একর জমির উপর) এই লেকটি পাহাড়ের এক শীর্ষ থেকে আরেক শীর্ষের মধ্যবর্তী একটি সংকীর্ণ উপত্যকায় আড়াআড়ি ভাবে বাঁধ নির্মাণের মাধ্যমে সৃষ্ট।
আড়াআড়ি ভাবে নির্মিত বাঁধটি চট্টগ্রাম শহরের উত্তর দিকের পাহাড় শ্রেণীর থেকে নেমে আসা পানির প্রবাহের দিক পরিবর্তনের মাধ্যমে এই লেকটিকে সৃষ্টি করেছে।
ভুতাত্ত্বিকভাবে এইসব পাহাড় শ্রেণী দুপিটিলা স্তর সমষ্টির শিলা দ্বারা গঠিত।
ফয়'স লেকের পাশেই আছে চট্টগ্রাম শহরের সবচেয়ে উঁচু পাহাড় বাটালি হিল।
পাহারতলী রেলস্টেশন এর দক্ষিন কোল ঘেঁষে আরেকটি কৃত্রিম হ্রদ রয়েছে।
ফয়'স লেক তৈরির পূর্বে আসাম বেঙ্গল রেলওয়ে কতৃপক্ষ ১৯২০ সালে এটি খনন করে।
দুটি লেকই আকর্ষণীয় পর্যটন কেন্দ্র হিসেবে দেশি বিদেশী পর্যটকদের কাছে জনপ্রিয়।
বর্তমানে হ্রদটিকে কেন্দ্র করে বাংলাদেশের সর্ববৃহৎ নির্মাণ প্রতিষ্ঠান কনকর্ড একটি বিনোদন পার্ক স্থাপন করেছে যেখানে দর্শনার্থীদের জন্য লেকে নৌকা ভ্রমন, রেস্তোরা, ট্র্যাকিং এবং কনসার্ট এর আয়োজন করা হয়ে থাকে।
বর্তমানে এখানে বিরল প্রজাতির পাখি এবং ডিয়ার পার্কে হরিণ দেখার ব্যবস্থা আছে।
ফয়'স লেকের পাশেই অবস্থিত চট্টগ্রামের চিড়িয়াখানা।
এছারাও দর্শনার্থীরা কটেজ ভাড়া করে থাকতে পারেন।
ফয়'স লেকের আশেপাশের মনোরম পরিবেশ এবং প্রাকৃতিক সৌন্দর্যের আকর্ষণে প্রতি বছর দেশি বিদেশি বহু পর্যটক ছুটে আসেন।
জাতি-তাত্ত্বিক যাদুঘর বাংলাদেশের চট্টগ্রাম শহরের আগ্রাবাদ বাণিজ্যিক এলাকায় অবস্থিত একটি অন্যতম দর্শনীয় স্থান।
এই জাদুঘরটি মূলত দেশের বিভিন্ন সাংস্কৃতিক গোষ্ঠীর উত্তরাধিকার ও তাদের জীবনপ্রণালী সম্পর্কে দর্শনার্থীদের ধারণা দেওয়ার নিমিত্তে প্রতিষ্ঠিত।
এটি গবেষণাকাজেও ব্যবহৃত হয়ে থাকে।
চট্টগ্রামের গুরুত্বপূর্ণ বাণিজ্যিক এলাকা আগ্রাবাদে অবস্থিত এই জাদুঘরটি ১৯৬৫ খ্রিস্টাব্দে প্রতিষ্ঠিত হয়।
প্রতিষ্ঠাকাল থেকেই এটি পরিদর্শনের জন্য খুলে দেওয়া হয়।
কমনওয়েলথ ওয়ার সেমেট্রি চট্টগ্রামেরদামপাড়া এলাকায়, ১৯ নং বাদশা মিয়া সড়কে অবস্থিত।
এটি চট্টগ্রাম বিমানবন্দর থেকে ২২ কিমি উত্তরে এবং চট্টগ্রাম বন্দরথেকে ৮ কিমি দূরে অবস্থিত।
ওয়ার সেমেট্রির প্রতিষ্ঠাকালে এই এলাকাটি একটি বিশাল ধানের ক্ষেত ছিল, যদিও বর্তমানে এটি বেশ উন্নত এলাকা এবং শহরের প্রানকেন্দ্র হিসেবে পরিগনিত।
দ্বিতীয় বিশ্বযুদ্ধ পরবর্তি সময়ে ব্রিটিশ সেনাবাহিনী চট্টগ্রাম ওয়ার সেমেট্রি প্রতিষ্ঠা করে।
সূচনালগ্নে এখানে দ্বিতীয় বিশ্বযুদ্ধে নিহত সৈন্যদের প্রায় ৪০০টি কবর ছিল।
তবে বর্তমানে এখানে ৭৩১ টি কবর বিদ্যমান যার ১৭টি অজানা ব্যক্তির।
এখানে দ্বিতীয় বিশ্বযুদ্ধে নিহত জাতীয় বিদেশী সৈন্যদের প্রায় ২০টি (১জন ডাচ এবং ১৯জন জাপানি) সমাধি বিদ্যমান।
এছাড়া এখানে দ্বিতীয় বিশ্বযুদ্ধের (১৯৩৯-১৯৪৫) চট্টগ্রাম-বোম্বের একটি স্মারক বিদ্যামান।

অপরূপ গজনী
পর্যটনলিপি আজ আপনাদের সামনে তুলে ধরবে শেরপুরের ঝিনাইগাতী উপজেলার কানশা ইউনিয়নে অবস্থিত গজনী ইকোপার্ক, যার আয়তন প্রায় ৬০ একর।
এর অপরূপ শোভা সত্যিই আপনাকে মুগ্ধ করবে।
পাহাড়ের ঢালে, গায়ে অথবা পাহাড় চূড়ায় সারি সারি শাল, সেগুন, মহুয়া, গজারী, আকাশমনি, ইউকেলিপটাস, মিলজিয়ামসহ আরো নাম না জানা কত শত পাহাড়ি গাছ, বনফুল ও ছায়াঢাকা বিন্যাস যেন বিশাল ক্যানভাসে সুনিপুণ শিল্পীর রঙ-তুলির আঁচড়।
শিল্পীর এ আঁচড় খুব সহজেই প্রকৃতিপ্রেমীদের হৃদয়ে দোলা দিয়ে যেতে পারে বলেই শেরপুর জেলার ঝিনাইগাতী উপজেলার গজনী গারো পাহাড়ের মন ছুঁয়ে যাওয়া প্রাকৃতিক সৌন্দর্য অবলোকন করতে প্রতি বছর বাংলাদেশের বিভিন্ন স্থান থেকে হাজার হাজার প্রকৃতিপ্রেমী নারী-পুরুষ, শিশু, বয়োবৃদ্ধসহ সবাই ছুটে আসেন।
ভারতের মেঘালয়ের কোল ঘেঁষে ও বাংলাদেশের উত্তর সীমান্তে অরণ্যরাজি আর গারো পাহাড়ের পাদদেশে পাহাড়ি নদী ভোগাই, চেল্লাখালি, মৃগী, সোমেশ্বরী, মালিঝি, মহারশীর ঐশ্বরিক প্রাচুর্যস্নাত অববাহিকায় সমৃদ্ধ জনপদ শেরপুর।
এ জেলার বিশাল অংশজুড়ে গারো পাহাড়ের বিস্তৃতি।
লাল মাটির উঁচু পাহাড়।
গহীন জঙ্গল, টিলা, মাঝে সমতল।
দু'পাহাড়ের মাঝখান দিয়ে ছন্দ তুলে পাহাড়ী ঝর্ণার এগিয়ে চলা।
পাহাড়, বনানী, ঝরণা, হ্রদ এতসব প্রাকৃতিক সৌন্দর্যের মধ্যেও কৃত্রিম সৌন্দর্যের অনেক সংযোজনই রয়েছে গজনী অবকাশ কেন্দ্রে।
আশা করছি আপনারাও আসবেন এবং প্রান ভরে এই সৌন্দর্য অবলোকন করবেন।
আরেকটা কথা মনে রাখবেন আপনার দ্বারা এই বনাঞ্চল বা প্রকৃতির যেন কোন ক্ষতি সাধন না হয়।

সোনাগাজী মুহুরী সেচ প্রকল্প
সোনাগাজী মুহুরী সেচ প্রকল্প দেশের অন্যতম গুরুত্বপূর্ণ একটি প্রকল্প।
ফেনী জেলার সোনাগাজী উপজেলায় দেশের দ্বিতীয় বৃহত্তম এই সেচ প্রকল্পের নির্মাণ কাজ ১৯৭৭-৭৮ অর্থ বছরে শুরু হয়ে ১৯৮৫-৮৬ অর্থ বছরে শেষ হয়।
ফেনী জেলার ফেনী সদর, ছাগলনাইয়া, পরশুরাম, ফুলগাজী, সোনাগাজী এবং চট্টগ্রাম জেলার মিরসরাই উপজেলার কিয়দংশ এলাকায় বর্ষা মৌসুমে বন্যার প্রকোপ কমানো ও আমন ফসলে অতিরিক্ত সেচ সুবিধা প্রদানের উদ্দেশ্যে নির্মিত হয়েছিল মুহুরী সেচ প্রকল্প।
ফেনী নদী, মুহুরী নদী এবং কালিদাস পাহালিয়া নদীর সম্মিলিত প্রবাহকে আড়ি বাঁধ নির্মাণের মাধ্যমে ৪০ ফোক্ট বিশিষ্ট একটি বৃহদাকার পানি নিয়ন্ত্রণ কাঠামো তৈরী করে।
১৬৮ কোটি টাকা ব্যয়ে সিডা, ইইসি, বিশ্বব্যাংকের অর্থ সহায়তায় জাপানের সিমুজু কোম্পানী এই সেচ প্রকল্প নির্মাণ করে ।
এতে করে ২০,১৯৪ হেক্টর এলাকায় সেচ সুবিধা এবং ২৭,১২৫ হেক্টর এলাকা সম্পুরক সেচ সুবিধার আওতায় আসে।
গত আড়াই দশকে মুহুরী সেচ প্রকল্পকে ঘিরে গড়ে ওঠে বিনোদন ও পিকনিক স্পট ।
শীত মৌসুমে দেশের বিভিন্ন স্থান থেকে দলে দলে ভ্রমণ পিপাসু লোক এবং পর্যটক বেড়াতে আসে ।
প্রাকৃতিক সৌন্দর্যে ভরপুর মুহুরী রেগুলেটরের চারদিকে বাঁধ দিয়ে ঘেরা কৃত্রিম জলরাশি, বনায়ন, মাছের অভয়ারণ্য, পাখির কলকাকলি, বাঁধের দুপাশে নীচ থেকে পাথর দিয়ে বাঁধানো এবং উপরদিকে দুর্বা ঘাসের পরিপাটি বিছানা ।
মুহুরীর জলরাশিতে নৌভ্রমণের সময় খুব কাছ থেকে বিভিন্ন প্রজাতির হাঁস এবং প্রায় ৫০ জাতের হাজার হাজার পাখির দেখা পাওয়া যায় ।
আপনি চাইলে ফেনী লালপোল হতে বাস যোগে সোনাগাজী উপজেলা সদর পর্যন্ত যাবেন।
অত:পর সোনাগাজী উপজেলা সদর হতে বাস যোগে চলে যাবেন বাদামতলী পর্যন্ত।
তারপর বাদামতলী হতে রিক্সা যোগে চলে যাবেন সোনাগাজী মুহুরী সেচ প্রকল্প কিংবা ফেনী মহিপাল মোড় হতে সিএনজি অটোরিক্সা করেও চলে যেতে পারেন সেখানে।

বগালেকের উপাখ্যান মাসুম রাব্বানী-
বাংলাদেশের পার্বত্য ৩ জেলার অন্যতম সুন্দর ও রহস্যময় জেলা বান্দরবান।
সেই বান্দরবান এর আর এক রহস্যময় ও আকর্ষনীয় পর্যটন স্থান হচ্ছে বগালেক।
রহস্যময় বলছি এই কারণে যে, বগালেকের উৎপত্তি নিয়ে আছে নানারকম উপকথা, যা সেখানে গেলেই শুনতে পারবেন আদিবাসিদের মুখে মুখে।
বগাকাইন হ্রদ বা বগা হ্রদ( স্থানীয় নাম বগালেক) বান্দরবন জেলার রুমা উপজেলায় অবস্থিত।
বাংলাদেশের সর্বোচ্চ উচ্চতায় অবস্থিত একটি স্বাদু পানির হ্রদ।
বান্দরবন থেকে ৭০ কিমি দূরে রুমা উপজেলায় কেওক্রাডাং এর কোল ঘেষে এর অবস্থান।
সমুদ্রপৃষ্ঠ থেকে এর উচ্চতা প্রায় ২,৪০০ ফুট (কেওক্রাডাং-এর উচ্চতা ৩,১৭২ ফুট)।
ফানেল বা চোঙা আকৃতির আরেকটি ছোট পাহাড়ের চূড়ায় বগা লেকের অদ্ভুত গঠন অনেকটা আগ্নেয়গিরির জ্বালামুখের মতো।
রুমা উপজেলার পূর্ব দিকে শঙ্খ নদীর তীর থেকে ২৯ কিলোমিটার অভ্যন্তরে অবস্থিত একটি মৌজার নাম 'নাইতং মৌজা'।
এই মৌজার পলিতাই পর্বতশ্রেণীর অন্তর্গত একটি পাহাড়ের চূড়ায় হ্রদটি অবস্থিত।
এই হ্রদটি তিনদিক থেকে পর্বতশৃঙ্গ দ্বারা বেষ্টিত।
এটি সমুদ্রপৃষ্ঠ থেকে ৪৫৭ মিটার ও ৬১০ মিটার উচ্চতার মধ্যবর্তী অবস্থানের একটি মালভূমিতে অবস্থিত।
এর গভীরতা হচ্ছে ৩৮ মিটার (১২৫ ফুট)।
এটি সম্পূর্ণ আবদ্ধ হ্রদ এবং এর থেকে পানি বের হতে পারে না এবং কোনো পানি ঢুকতেও পারে না।
এর আশেপাশে পানির কোনো দৃশ্যমান উৎসও নেই।
তবে হ্রদ যে উচ্চতায় অবস্থিত তা থেকে ১৫৩ মিটার নিচে একটি ছোট ঝর্ণার উৎস আছে যা বগা ছড়া নামে পরিচিত।
হ্রদের পানি কখনও পরিষ্কার আবার কখনওবা ঘোলাটে হয়ে যায়।
কারণ হিসেবে অনেকে মনে করেন এর তলদেশে একটি উষ্ণ প্রস্রবণ রয়েছে।
এই প্রস্রবণ থেকে পানি বের হওয়ার সময় হ্রদের পানির রঙ বদলে যায়।
বাংলাদেশের ভূতাত্ত্বিকগণের মতে বগাকাইন হ্রদ মৃত আগ্নেয়গিরির জ্বালামুখ কিংবা মহাশূন্য থেকে উল্কাপিণ্ডের পতনের ফলে সৃষ্টি হয়েছে।
অনেকে আবার ভূমিধ্বসের কারণেও এটি সৃষ্টি হতে পারে বলে মত প্রকাশ করেছেন।
এটি ভুবন স্তরসমষ্টির (Bhuban Foundation) নরম শিলা দ্বারা গঠিত।
বগালেকের অধিকাংশ আদিবাসিই বম উপজাতির অন্তর্ভুক্ত।
বগালেকের মোট ঘর সংখ্যা ৩০ টি।
জনসংখ্যা ১৫৫জন (পুরুষ ৬৯জন এবং নারী ৮৬ জন)।
সকাল, বিকেল, রাত তিনটি ভিন্ন ভিন্ন সময় বগা লেকের দৃশ্য ভিন্ন ভিন্ন, তবে রাতের বগালেক এক অদ্ভুত সুন্দর পরিবেশের সৃষ্টি করে।
পূর্নিমায় দেখবেন এক রূপ আর অমাবস্যায় দেখবেন আর এক রূপ।
অমাবস্যায় হারিয়ে যাবেন তারার রাজ্যে।
আকাশ ভরা তারার মেলার নিচে বসে বগালেকের অপূর্ব মনোরম সুন্দর পরিবেশ উপভোগ করার অনুভুতি ভাষায় প্রকাশ করা যায় না।
যদি আকাশ পরিষ্কার থাকে এবং আপনার ভাগ্য ভাল থাকে তাহলে দেখতে পাবেন মিল্কিওয়ে।
বলে রাখা ভাল বগালেকে আপনি রাত ১০ টা পর্যন্ত ঘুরাফেরা, গান বাজনা করতে পারবেন।
বারবিকিউ যদি করতে চান তাও করতে পারবেন কিন্তু সব কিছু রাত ১০ টা পর্যন্ত (আপনার নিরাপত্তার কারনে আর্মিরা এ ব্যবস্থা গ্রহন করেছে যদিও বগালেকের মানুষদের ব্যবহার বা তাদের জীবন যাত্রার চিত্র দেখে টুরিস্টদের নিরাপত্তা নিয়ে চিন্তা করার কোন কারনই নেই)।
বগালেকে যাবেন আর বগালেকের পানিতে দাপাদপি করবেন না তাকি হয়।
কিন্তু সব সময় মনে রাখবেন যে আপনার জীবনের মূল্য সবচেয়ে বেশি।
সাতারে পারদর্শি হলে ও বেশি দূর যাবন না কারন লেকের নিচে পাথর আছে, পাথারে আঘাত লেগে আপনি আহত হতে পারেন( প্রায় প্রতি বছরই বগালেকের পানিতে ডুবে টুরিস্ট মারা যায়)।
তাই পানিতে নামা নিয়ে খুব সাবধান থাকবেন।
যারা সাতার পারেন না কিন্তু পানিতে নামতে চান তারা চাইলে পাড়ের কাছে হাটু পানিতে নেমে গোসল করে নিতে পারেন।
পানিতে নেমে একটু স্থির হলেই দেখতে পারবেন কিছু ছোট মাছ আপনার পায়ের কাছে চলে এসেছে।
ভয় পাবেন না, এই মাছ গুলো শরীরের ময়লা খায় সুতরাং বলা যায় এই মাছ গুলো আপনার কোন ক্ষতি করবে না।
যারা কেওক্রাডাং যেতে চান তারা এই বগালেক থেকেই যেতে পারবেন। কিভাবে যাবেন
ঢাকা থেকে বান্দরবানের রাতের বাসে উঠে চলে যাবেন বান্দরবানে।
সকালের নাস্তা বান্দরবান শহরে করে নিন।
এর পর সিএনজি বা অটো রিজার্ভ করে বা লোকাল সিএনজি নিয়ে চলে যান রুমা বাস স্ট্যান্ডে।
বলে রাখা ভাল বাস দিনে ৪ টা সময়ে চলে, ৮.৩০, ১০.৩০, ১২.৩০, ২.৩০।
বাসে রুমা যেতে সময় লাগবে দুই থেকে আড়াই ঘন্টা।
রুমায় নেমে গাইড সমিতি থেকে গাইড যোগার করে চলে যান রুমার আর্মি ক্যাম্পে।
আর্মি ক্যাম্প থেকে পারমিশন নিয়ে চলে যান বগালেক।
চাইলে রুমা থেকে বগালেক পুরোটা পথ ট্রেক করে যতে পারবেন।
আর যদি হাটতে না চান তাহলে চান্দের গাড়ি ভাড়া নিয়ে যেতে পারবেন।
বগালেক এর আগে কমলা বাজার নেমে গেলে ভাড়া এক আর বগালেক পর্যন্ত গেলে আর এক ভাড়া (বর্ষা কালে গেলে কমলা বাজার পর্যন্ত যেতে পারবেন গাড়িতে বাকিটা পথ হেটে যেতে হবে তবে এখন রাস্তার কাজ চলছে রাস্তার কাজ শেষ হয়ে গেলে সারা বছরই যেতে পারবেন গাড়ি দিয়ে)।
বগালেকে নেমেই বগালেক আর্মি ক্যাম্প রিপোর্ট করতে হবে।
তার পর গাইড আপনাদের থাকা খাওয়ার ব্যবস্থা করে দিবে।
বেশ কিছু রিসোর্ট আছে বগালেকে।
যদি বারবিকিউ করতে চান তবে রুমা থেকে মুরগি কিনে আনাই ভাল।
আপনার প্রয়োজনীয় সকল ঔষধ ঢাকা থেকে কিনে আনাই বুদ্ধিমানের কাজ হবে।
এছাড়া নিত্য প্রয়োজনীয় সকল জিনিস রুমাতে পাবেন।
বগা লেকে বিদ্যুৎ সংযোগ নেই কিন্তু মোবাইল বা ক্যামেরার ব্যাটারি টাকা দিয়ে চার্জ দিয়া যাবে। খরচ
ঢাকা - বান্দরবান ৬২০ (হানিফ)
সিএনজি দিয়ে রুমা বাস স্টেন্ড ২০-৩০ (পার পার্সন)
রুমার বাস ভাড়া ১০০
গাইড ভাড়া ৬০০ (পার ডে)
চান্দের গাড়ি ভাড়া কমলা বাজার পর্যন্ত ২৫০০-৩০০০ আর বগালেক পর্যন্ত ৩০০০-৩৫০০
বগালেকে থাকা পার পার্সন পার নাইট ১০০
খাওয়া দাওয়া পার ডে ২২০ - ৩০০ টাকা।

ঐতিহ্যবাহী নাটোর - পর্ব ১
বন্ধুরা আজ পর্যটনলিপি আপনাদের নিয়ে যাবে ভারতবর্ষের বহু ইতিহাসের সাক্ষী নাটোর জেলায়।
নাটোর অভিযানে পর্যটনলিপি আপনাদের সামনে নাটোরের বিভিন্ন দর্শনীয় স্থান তুলে ধরবে।
প্রথমেই আজ আমরা আপনাদের সামনে তুলে ধরব ইতিহাস খ্যাত দিঘাপতিয়ারাজবাড়ী তথা উত্তরা গণভবন।
নাটোরশহর থেকে ৩ কিলোমিটার উত্তরে এক মনোরম পরিবেশে এই দিঘাপতিয়ারাজবাড়ী তথা উত্তরা গণভবন অবস্থিত।
আপনারা নাটোর শহর থেকে সরাসরি রিক্সা বা সিএনজি যোগে সেখানে চলে যেতে পারবেন।
নাটোরের রাণী ভবানী তাঁর নায়েব দয়ারামেরউপরে সন্তুষ্ট হয়ে তাঁকে দিঘাপতিয়া পরগনা উপহার দেন।
১৯৪৭ সালে তৎকালীনপাকিস্তান সরকার জমিদারী প্রথা বিলুপ্ত করার পর ১৯৫২ সালে দিঘাপতিয়ার শেষরাজা প্রতিভানাথ রায় সপরিবারে রাজপ্রাসাদ ত্যাগ করে কলকাতায় চলে যান।
পরবর্তীতে ১৯৬৫ সাল পর্যন্ত রাজ প্রাসাদটি পরিত্যাক্ত থাকে।
১৯৬৬ সালে তৎকালীন পূর্ব পাকিস্তান সরকারের নিয়ন্ত্রণে আসে এবং সরকারি ভবন হিসেবে সংস্কার হয়।
১৯৭২ সালে এটিকে উত্তরা গণভবন হিসেবে অভিহিত করা হয়।
চারিদিকে মনোরম লেক, সুউচ্চ প্রাচীর পরিবেষ্টিত ছোট বড় ১২টি কারুকার্যখচিত ও দৃষ্টিনন্দন ভবন নিয়ে উত্তরা গণভবন ৪১.৫১ একর জমির উপর অবস্থিত।
অভ্যন্তরে রয়েছে ইতালী থেকে সংগৃহীত মনোরম ভাস্কর্যে সজ্জিত বাগান, যেখানে রয়েছে বিরল প্রজাতির নানা উদ্ভিদ।
বাংলার রাজা-জমিদারদের মধ্যে দিঘাপতিয়া রাজবংশ একটি উল্লেখযোগ্য স্থান অধিকার করে আছে।
দয়ারাম রায় এই রাজবংশের প্রতিষ্ঠাতা।
১৬৮০ সালে নাটোরের প্রখ্যাত কলম গ্রামের এক তিলি পরিবারে দয়ারাম রায় জন্মগ্রহণ করেন।
তার পিতার নাম নরসিংহ রায়।
নাটোর রাজবংশের প্রতিষ্ঠাতা রামজীবন যখন পুঠিয়ার রাজা দর্পনারায়ণের অধীনে চাকুরী করতেন, সে সময়ে তিনি কাজ উপলক্ষ্যে চলনবিল এলাকার কলম গ্রামে পৌছেন।
রামজীবন যখন পুঠিয়ার রাজা দর্পনারায়ন ঠাকুরের অধীনে সাধারণ একজন কর্মচারী তখন দয়ারাম তাঁর মাসিক ৮ আনা বেতনে চাকুরী করতেন।
পরে সামান্য লেখাপড়া করে জমা খরচ রাখার মত যোগ্যতা অর্জন করেন এবং রামজীবন তাকে মাসিক ৮ আনার পরিবর্তে ৫ টাকা বেতনের মহুরী নিযুক্ত করেন।
পরবর্তীতে পুঠিয়ার রাজা দর্পনারায়নের স্নেহ, ভালবাসা ও সহানুভুতি, নবাব সরকারের ভ্রাতা রঘুনন্দনের প্রভাব-প্রতিপত্তি এবং বাংলার নবাব দেওয়ান মুর্শিদকুলী খানের নেক-নজর সবকিছু মিলে যখন রামজীবন জমিদারী লাভ করেন তখন তারও ভাগ্য খুলতে থাকে।
তিনি প্রথমে রাজা রামজীনের একজন সাধারণ কর্মচারী থাকলেও প্রতিভা, দক্ষতা আর বিশ্বস্ততা দিয়ে নাটোর রাজের দেওয়ান পর্যন্ত হয়েছিলেন।
রাজা রামজীবন তাকে অত্যন্ত বিশ্বাস করতেন এবং প্রচুর অর্থ-সম্পদ তার কাছে গচ্ছিত রাখতেন।
রাজা সীতারাম রায়ের পতনের পর দয়ারাম রায় নাটোর রাজ্যের একজন পরাক্রমশালী ব্যক্তিত্বে পরিণত হন।
যশোহরের রাজা সীতারাম রায় বিদ্রোহী হলে নবাব মুর্শিদকুলী খাঁ নাটোর রাজের দেওয়ান দয়ারাম এর সাহায্যে তাকে দমন ও পরাজিত করে নাটোর কারাগারে বন্দি করে রাখেন।
সীতারাম রায়কে পরাজিত করায় নবাব সরকারের দয়ারামের প্রভাব বেড়ে যায় এবং তিনি ''রাই রাইয়া'' খেতাবে ভুষিত হন।
সীতারাম রায়কে পরাজিত করে তিনি মূল্যবান সম্পদসমূহ লুন্ঠন করেন।
কিন্তু সীতারামের গৃহদেবতা কৃষ্ণজীর মূর্তি ছাড়া সব রামজীবনের হাতে অর্পন করেন।
দয়ারামের এহেন ব্যবহারে রামজীবন খুশি হয়ে দয়ারামকে কৃষ্ণজীর মূর্তি স্থাপনের জন্য পুরস্কার স্বরূপ দিঘাপতিয়ায় একখন্ড জমি দান করেন এবং বর্তমান বগুড়া জেলার সারিয়াকান্দির চন্দনবাইশা এলাকার নওখিলা পরগনা দান করেন।
এটাই দিঘাপতিয়া রাজবংশের প্রথম জমিদারী।
পরে তিনি লাভ করেন পরগনা ভাতুরিয়া তরফ নন্দকুজা, যশোহরের মহল কালনা ও পাবনা জেলার তরফ সেলিমপুর।
এইভাবে দিঘাপতিয়া রাজবংশের ও জমিদারীর গোড়াপত্তন হয় ১৭৬০ সালে।
আগামী পর্বে পর্যটনলিপি আপনাদের সামনে নাটোরের আরো কিছু দর্শনীয় স্থান তুলে ধরবে।
আশা করছি আপনারা পর্যটনলিপি র সাথেই থাকবেন।

পর্যটনলিপি আড্ডা - চাঁদপুর
গত ৩০ জানুয়ারী চাঁদপুরের বড় স্টেশন মোলহেডে অনুষ্ঠিত হল পর্যটনলিপির 'আড্ডা'।
এই 'আড্ডা' প্রাঙ্গন মুখরিত হয়ে উঠেছিল চাঁদপুরের পর্যটন শিল্প সঙ্ক্রান্ত নানাবিধ আলোচনায়।
'আড্ডা' র সার্বিক সহযোগিতায় ছিল 'পরিবেশ সংরক্ষন আন্দোলন'।
'আড্ডা' তে চাঁদপুরের সুসমৃদ্ধ তুলে ধরেন ইঞ্জিনিয়ার দেলোয়ার হোসেন।
এছাড়া পর্যটন শিল্পের নানা সম্ভাবনাময় দিক তুলে ধরেন 'পরিবেশ সংরক্ষন আন্দোলন' এর সভাপতি অধ্যক্ষ মনোহার আলী।
এর পাশাপাশি চাঁদপুরের পর্যটন শিল্পের বিকাশে সকলের পক্ষে নানাবিধ দাবি তুলে ধরেন 'পরিবেশ সংরক্ষন আন্দোলন' এর প্রতিষ্ঠাতা আশিক খান।
অন্যদিকে পর্যটনলিপি চাঁদপুরের পর্যটন শিল্পের বিকাশে সহযোগিতা প্রদানের আশ্বাস দিয়েছে।
এছাড়া অনুষ্ঠানে উপস্থিত ছিলেন পর্যটনলিপির প্রতিষ্ঠাতা দেবান দত্ত, সৈকত পাল, আকরাম সায়ীদ এবং সহ-প্রতিষ্ঠাতা সুমন আহমেদ।
আর এই ধরনের কার্যক্রম চাঁদপুর তথা সমগ্র বাংলাদেশের সমগ্র পর্যটন শিল্পের বিকাশে অগ্রনী ভূমিকা পালন করবে বলে পর্যটনলিপি আশাবাদী।

সিলেটের সর্বোচ্চ বিন্দু কালা পাহাড়ের গল্প মাসুম রাব্বানীঃ
সিলেট বিভাগের সর্বোচ্চ বিন্দু কালা পাহাড়ের অবস্থান মৌলভীবাজারের কুলাউরা উপজেলার কারমাদহ ইউনিয়নের বেগুণছড়া পুঞ্জিতে।
এর উচ্চতা ১০৯৮ ফিট।
গ্লোবাল লোকেশন N 24°24.586' E 092°04.792'.
এক দিনের ট্যুর হিসেবে আদর্শ একটি ট্যুর।
সিলেটের পাহাড় ভেবে কালা পাহাড় কে ছোট করবেন না।
এই পাহাড়ের পরিবেশ অনেক বন্য, এই বন্য পরিবেশ আপনার সামর্থের যথেষ্ট পরীক্ষা নিবে।
পাহাড়ের যাবার ট্রেকিং পথটি অনেক সুন্দর।
পাহাড়ে উঠার পথ একটা (পাহাড়ি পথ) কিন্তু নামার পথ দুইটা, ঝিরি পথ ও পাহাড়ি পথ ( ঝিরি পথে গেলেও আপনাকে বেশ কিছুটা পাহাড়ি পথ দিয়ে হাটতে হবে)।
বেগুণছড়া পুঞ্জি থেকে গাইড নিতে হবে সেই আপনাদের পথ দেখিয়ে নিয়ে যাবে কালা পাহাড়ের চূড়ায়।
মোটামোটি দুই থেকে আড়াই ঘন্টা লাগে।
উঠতে নামতে মোট পাচ সারে পাচ ঘন্টা লাগে।
আগেই বলেছি এই পাহাড়ের পরিবেশ বেশ বন্য, এর চূড়ার পরিবেশ ও ঠিক তেমনি বন্য।
অন্যান্য পাহাড়ের চূরা থেকে যেমেন আসে পাশের পরিবেশ পরিষ্কার দেখা যায়, এর চূড়া থেকে তেমনটা দেখতে পারবেন না।
মোট কথা আপনি যদি ভিউ চান তবে এই পাহাড় আপনার জন্য নয়, তবে যারা এডভেঞ্চার প্রিয় তাদের জন্য এ পাহাড় আদর্শ।
কেন আদর্শ তা একটু পরেই বুঝতে পারবেন।
কালা পাহাড় যেতে হলে প্রথমেই আপনাকে যেতে হবে মৌলভীবাজারের কুলাউরা উপজেলায়।
ঢাকা থেকে বাসে অথবা ট্রেনে যেতে পারবেন কুলাউরাতে (যদি একদিনের ট্যুর হয় তবে রাতের বাস বা ট্রেনে যাওয়া ভাল)।
কুলাউরা আসার পর হালকা পাতলা নাস্তা করেনিন।
তারপর সিএনজি নিয়ে চলে যান আজগরাবাদ টি স্টেট।
আজগরাবাদ নেমে যে কাউকে জিজ্ঞাসা করলেই দেখিয়ে দিবে বেগুণছড়া পুঞ্জির পথ।
ভয় পাবেন না পথ খুবই সোজা চাইলেও পথ ভুল করতে পারবেনা।
বেগুণছড়া পুঞ্জির পথটা অসাধারন সুন্দর।
যেতে পথে আপনাকে পাড়ি দিতে হবে ৫টা বাশের সাকু।
সাকুর কথা শুনে চিন্তা করবেন না, যথেষ্ট মজবুত এবং খুব সহজেই পার হওয়া যায়।
বেগুণছড়ার যাওয়ার শেষের দিকে দেখতে পাবেন একটা সুন্দর মাঠ (পুরাটা পথ আকা বাক এবং অমসৃণ কিন্ত মাঠ টা পুরাই তার বিপরীত)।
মাঠটা দেখে আমাদের মনে হয়েছিল এ যেন রূপকথার তেপান্তরের মাঠ।
যখন মাঠ দেখবেন তখন বুঝে নিবেন যে বেগুণছড়া পুঞ্জির খুব কাছে চলে এসেছেন আপনি।
বেগুণছড়া গেয়ে লেম্বুদার বাড়ি খোজ করবেন।
যে কাউকে বলেই দেখিয়ে দিবে।
লেম্বুদা এই পুঞ্জির হেডম্যান টাইপ কিছু একটা তাই সবাই ওনাকে চিনেন (01951649881লেম্বুদার ফোন নাম্বার )।
উনার বাড়িতে গিয়ে বলেই হবে কালা পাহাড় যাবেন।
উনি গাইড ম্যানেজ করে দিবেন, যদি উনি না থাকে তবে উনার ছেলে এই ব্যবস্থা করে দিবে।
লেম্বুদা খুবই আন্তরিক এবং ভাল মানুষ।
লেম্বুদা গাইড ঠিক করে দিয়ার পর গাইডের সাথে আলাপ করে নিবেন টাকার ব্যাপারে।
তারপর যাত্রা শুরু করবেন কালা পাহাড় জয়ের উদ্দেশ্যে।
আগেই বলেছিলাম পরিবেশ খুব বন্য।
একটু হাটলেই দেখতে পারবেন হাতির মল , এই জায়গায় কি পরিমাণ হাতি আছে তা এদের মল দেখলেই বুঝতে পারবেন।
মনে রাখবেন পাহাড়ের সুন্দর্য্য পাহাড়ের বাকে বাকে।
এই পাহাড়ের বাক গুলোও আপনাকে নিরাস করবেনা।
পাহাড়ি উচু নিচু পথে কিছুক্ষন হাটার পরেই আপনার সামনে হাজির হবে বেশকিছু খাড়া ঢাল যাদের বৈশিষ্ট হচ্ছে এক একটার থেকে বেশি খাড়া।
সর্বশেষ ধাপটি আপনার চরম পরীক্ষা নিবে।
তবে ভয় পাবেন না এই পরীক্ষায় সচারাচর কেউ ফেল করেনা।
তবে অবশ্যই খুব সতর্ক থাকেবেন।
শেষ ধাপের কিছু আগে এক পাহাড়ি বাকের শেষে আপনি দেখতে পারবেন এক সবুজের দেয়াল, এইটাই কালা পাহাড়।
পাহাড়ের চুড়ার পরিবেশ আপনাকে একটু হতাশ করবে কারণ পুরো চুড়ার সীমানা জুরে রয়েছে বাঁশঝাড়ের ।
এই বাঁশঝাড়ের জন্য আপনি আশে পাশের পরিবেশ পরিষ্কার দেখতে পারবেন না।
তবে হতাশ হবেন না, নামার সময় চুড়ার একটু নিচে বেশ বড় একটা খোলা জায়গা পাবেন যেখান থেকে আশে পাশের পরিবেশ সুন্দর দেখতে পাবেন।
যারা কালা পাহাড় যাবেন তারা অবশ্যই কাগজ কলম নিয়া যাবেন(সামিট নোট লেখার জন্য)।
আগেই বলেছি নামার দুইটা রাস্তা, সিদ্ধান্ত আপনার তবে আমি বলব ঝিরি পথ দিয়ে আসার জন্য তাহলে পাহাড়ি পথ ও ঝিরি পথ এই দুই পথেরই অনুভূতি পাবেন।
ঝিরিপথ দিয়ে নেমে রাজকি চা বাগান দিয়ে বের হয়া যায়, ওই দিক দিয়ে বের হলে হাটতে হবে বেশি।
যদি রাজকি দিয়ে বের হন তবে বের হবার পর সিএনজি নিয়ে চলে আসবেন কুলাউরাতে।
আমরা ঝিরি পথ ধরে নেমে পাহাড়ি পথে বেগুণভছরাপুঞ্জিদিয়ে বের হয়ে আজগরাবাদ টি স্টেট এর সামনে থেকে সিএনজি নেই কুলাউরার উদ্দেশ্য।
Photography: Masum Rabbani খরচপাতি
বাস = ঢাকা থেকে কূলাঊড়া = ৫০০ X ২ = ১০০০ টাকা
বাস স্ট্যান্ড থেকে আজগরাবাদ চা বাগান সিএনজি ভাড়া ৩০০ টাকা(রিজাভ)
রাজকি চা বাগান থেকে কুলাউরা বাস স্ট্যান্ড ৫০০ টাকা
গাইড কে দিতে হবে ৪০০/৫০০ টাকা।
যারা কালা পাহাড় যাবেন তারা অবশ্যই সাথে পর্যাপ্ত পরিমাণ পানি নিয়ে নিবেন( মাথা পিছু ১.৫ লিটার) আর সাথে কিছু শুকণা খাবার যেমন খেজুর, স্নিকারস, ম্যানগোবার ইতাদি।
একটা কথা মাথায় রাখবেন ঘুরতে গেলে ভুলেও কোন সময় খাবারের পেকেট, চকলেটের পেকেট, সিগেরেট এর ফিলটার ঘুরার স্থানে ফেলবেন না।
এই সব আবর্জনা নিজের সাথে রাখবেন, লোকালয়ের নির্দিষ্ট স্থানে ফেলবেন।

মেঘ-পাহাড়ের লুকোচুরি, মেঘের রাজ্য নীলগিরি
সবুজের সমারোহ আর বুনটে ফুলের মাতম ঘ্রাণের টানে ছুটে চলা পাহাড় পানে।
সমুদ্র পৃষ্ট থেকে ২২০০ ফুট উচ্চতায় পাহাড়ের চুড়া থেকে মেঘের কাছাকাছি গিয়ে মেঘ ছোঁয়ার ইচ্ছা থাকে তাহলে নীলগিরি আপনার সেই ইচ্ছে পুর্ন করবে সহাস্যে।
পরিবার কিংবা বন্ধুদের নিয়ে একান্ত সময় কাটানোর জন্য নীলগিরি অনন্য।
রূপসী কন্যা নীলগিরির দীগন্ত জোড়া সবুজ পাহাড় আর মেঘের লুকোচুরির রূপ দিয়ে বিমোহিত করে রাখে ভ্রমণপিয়াসীদের।
নীলগিরির চূড়া থেকে চারপাশে চোখ মেলে তাকিয়ে সারি সারি মেঘদলের পাহাড়ে আছড়ে পড়ার দৃশ্য, কী নেই নীলগিরিতে ! প্রকৃতি যেন তার সবটুকু সৌন্দর্যের ডালি সাজিয়ে বসে আছে নীলগিরির বুকে।
নীলগিরির চূড়া থেকে পাহাড়ের সারির পাশাপাশি আকাশ পরিস্কার থাকলে আপনার চোখে পড়বে বগালেক, কেওক্রাডং পাহাড়, কক্সবাজার সমুদ্র সৈকতসহ চট্টগ্রাম বন্দর ও সাঙ্গু নদী।
উঁচু পাহাড়ের ভাঁজে ভাঁজে জুম চাষ পদ্ধতিতে জাম্বুরা, পেঁপে, জলপাই, আম, কাঁঠাল, কমলালেবু, কলা, আনারস ও পেয়ারার বন সাজিয়েছেন পাহাড়িরা। নিরাপত্তা
নীলগিরিতে রয়েছে আর্মিদের ক্যাম্প তাই পরিবার নিয়ে ঘুরার জন্য অত্যন্ত নিরাপদ এই নীলগিরি।
এই পর্যটনকেন্দ্রটি আর্মি বা সেনাবাহিনিদের দ্বারা পরিচালিত।
পর্যটকদের জন্য আর্মিরা এখন আরও সুন্দর করে সাজিয়ে তুলেছেন মেঘের রাজ্য নীলগিরি পর্যটন কেন্দ্রকে।
নীলগিরি চূড়ায় হেঁটে ওঠার জন্য রয়েছে নান্দনিক কারুকাজে তৈরি ওয়াক ওয়ে ।
নীলগিরি পাহাড়ের চূড়াতেই রয়েছে সেনাবাহিনী পরিচালিত মনোমুগ্ধকর একটি পর্যটন কেন্দ্র ।
এখান থেকে সহজেই নীলগিরির আসল রুপ চাক্ষুষ করা যাবে ।
পর্যটনকেন্দ্রে রয়েছে সেনাবাহিনী পরিচালিত ছিমছাম একটি রেস্টুরেন্ট ।
নানা ঢংয়ে পাহাড় কেটে তৈরি করা হয়েছে কয়েকটি অতীব সুন্দর প্রশস্ত চত্বর ।
চত্বরে বসার জন্য তৈরি করা হয়েছে নজরকাড়া নকশায় দৃষ্টিনন্দন বেঞ্চ ও শেড ।
যেখানে বসে অপরুপ সাজের নীলগিরিকে আপাদমস্তক দেখা যাবে অসীম আনন্দে । কখন যাবেন
ভিন্ন ভিন্ন ঋতুতে নীলগিরি তার রূপের পসরা সাজায় নতুন রুপে।
এই রোদ এই মেঘ এই বৃষ্টি এভাবেই প্রতিদিন প্রকৃতি রুপ বদলাতে থাকে নীলগিরিতে।
সারাবছরই মেঘের আনাগোনা চলতে থাকে তবে বর্ষা, শরৎ, হেমন্ত ও শীতে মেঘের মেলা বসে।
এইজন্য শরৎ, হেমন্ত, শীত এবং বর্ষাকালে নীলগিরি সবচেয়ে আকর্ষণীয় জায়গা।
শরৎ এবং হেমন্তে নীল আকাশ ও মেঘের লুকোচুরি এবং শীতে কুয়াশার চাদরে মুড়ে থাকা চারপাশ, এ যেন প্রকৃতির এক অসাধারণ রূপ।
তাই নীলগিরি যেকোন সময়ই যেতে পারবেন।
তবে বর্ষায় অতিরিক্ত বৃষ্টিপাত হলে পাহাড় ধসের ভয় থাকে।
তাই এই সময়টায় পর্যটকদের সুবিধার জন্য রাস্তা বন্ধ থাকতে পারে। কিভাবে যাবেন
নীলগিরি যেতে দেশের যেকোন প্রান্ত থেকে প্রথমেই বান্দরবন যেতে হবে।
ঢাকা থেকে বাস কিংবা ট্রেনে করে বান্দরবন যেতে পারেন।
ঢাকা থেকে সরাসরি বান্দরবন যেতে কোন ট্রেন নেই।
ঢাকা থেকে প্রথমে চট্রগ্রামগামী ট্রেন দিয়ে চট্রগ্রাম যেতে পারেন।
চট্রগ্রাম নেমে বদ্দরহাট নামক স্থানে পূর্বানী ও পূবালী বাসে করে বান্দরবন যেতে পারবেন।
বান্দরবন থেকে নীলগিরি যেতে অনেকগুলো মাধ্যম রয়েছে।
জীপ, মহেন্দ্র, সিএনজি, লোকাল বাস অথবা চান্দের গাড়ি দিয়ে যেতে পারেন নীলগিরি।
পরিবার কিংবা বন্ধুদের নিয়ে ঘুরতে গেলে সবচেয়ে ভালো হয় রিজার্ভ গাড়ি নিয়ে নিলে।
এতে নীলগিরি যাওয়ার পথের অন্যান্য জায়গায়ও ঘুরে দেখতে পারবেন।
নীলগিরির পথে আকর্ষণীয় স্থান
নীলগিরি যাওয়ার পথে আরও অনেকগুলো আকর্ষণীয় রিসোর্ট ও পর্যটনকেন্দ্র রয়েছে।
নীলগিরি যেতে শৈল প্রপাত ঝর্ণা, মিলনছড়ি ভিউ পয়েন্ট, চিম্বুক পর্যটন কেন্দ্র, স্বর্ণ মন্দির ও সাইরু হিল রিসোর্ট পার হয়ে যেতে হয়।
আপনি রিজার্ভ গাড়ি না নিলে এইসব স্পটগুলো ঘুরে যেতে পারেন।
অথবা গাড়ি ঠিক করার সময় আগে থেকেই বলে নিবেন।
খুব ভালো হয় যদি আগে সরাসরি নীলগিরি চলে যান।
মেঘের কোলে ঘুরে আসার পথে অন্যান্য আকর্ষণীয় স্থানগুলো ঘুরে আসতে পারেন।
আর যদি বিকেলে নীলগিরিতে সময় কাটাতে চান তাহলে যাওয়ার পথেই সব আকর্ষণীয় রিসোর্ট ও পর্যটনকেন্দ্রগুলো ঘুরে তারপর নীলগিরি যেতে পারেন।
নীলগিরি ভ্রমণ টিপস
• ভ্রমণের সময় অবশ্যই সাথে করে জাতীয় পরিচয়পত্র রাখবেন।
• অযথা রিস্ক নিবেন না।
• চান্দের গাড়িতে উঠার সময় ছাঁদে উঠবেন না।
• বান্দরবন থেকে নীলগিরি খুবই আঁকাবাঁকা পাহাড়ি রাস্তা, ভ্রমণ করার সময় সাবধান থাকুন।
• শৈল প্রপাত ঝর্ণার পাথুরে পথ অনেক পিচ্ছিল, নামার সময় সাবধানে থাকবেন।
• শৈল প্রপাত বা চিম্বুকে আদিবাসীদের তৈরি জিনিসপত্র কম দামে কিনতে পারেন।
• আদিবাসীদের অসম্মান হয় এমন কিছু করবেন না।
• কম খরচে নীলগিরি ঘুরতে চাইলে দলগত ভাবে ভ্রমণ করতে পারেন।
• যদি সম্ভব হয় পাহাড়ি জীবনের সোন্দর্য উপভোগ করতে এক রাত থাকবেন।
কন্টেন্ট রাইটারঃ নাজমুদ্দিন আহমেদ

ঐতিহ্যবাহী টাঙ্গাইল
বন্ধুরা আপনার হয়তো লক্ষ্য করে থাকবেন পর্যটনলিপি বাংলাদেশের পর্যটন তথা সমগ্র পর্যটন শিল্পকে একটু ভিন্নভাবে আপনাদের সামনে তুলে ধরার চেষ্টা করছে।
তার ধারাবাহিকতায় আজ আমরা আপনাদের সামনে তুলে ধরব টাঙ্গাইল জেলার কিছু ঐতিহ্যবাহী রাজবাড়ী বা জমিদার বাড়ী।
টাঙ্গাইল বাংলাদেশের একটি ঐতিহ্যবাহী জেলা।
এই জেলার বেশ সমৃদ্ধ ইতিহাস ও ঐতিহ্য রয়েছে।
এই টাঙ্গাইলে বেশ কিছু রাজবাড়ি রয়েছে।
এদের মধ্যে পাকুটিয়া জমিদার বাড়ী, মহেড়া জমিদারবাড়ী, নাগরপুর জমিদার বাড়ী এবং ধনবাড়ী নবাববাড়ী অন্যতম।
এই সকল প্রত্নতাত্ত্বিক সম্পদ বাংলাদেশের পর্যটন শিল্পের বিকাশে গুরুত্বপূর্ণ অবদান রাখতে পারে।
বন্ধুরা আপনারা যারা এখনো এইসব জায়গায় আসেননি, তারা অবশ্যই একবার হলেও ঘুরে যাবেন এই সকল ঐতিহ্যবাহী নিদর্শনসমূহ।
আর যারা ইতিমধ্যেই এসেছেন তারা অন্যদের উৎসাহিত করুন।
কেননা আমাদের পর্যটন শিল্পের বিকাশ আমরা পর্যটকরাই ঘটাতে পারি।
এর জন্য প্রয়োজন শুধু কিছুটা সদিচ্ছা।
আর মনে রাখবেন টাঙ্গাইল এসে এই সকল স্থাপনা শুধু ঘুরে দেখলেই হবেনা, টাঙ্গাইলের বিখ্যাত চমচম খেতে কিন্তু একদমই ভুল করবেন না।

মুন্সিগঞ্জের ঐতিহ্যবাহী হযরত বাবা আদম শহীদ (র.) এর মসজিদ
বিক্রমপুরের ইতিহাস প্রসিদ্ধ রামপাল গ্রামের নিকটস্থ কাজী কসবা গ্রামে সুলতানী আমলের একটি ছয় গম্বুজ বিশিষ্ট মসজিদ আছে।
এর কয়েক গজ পূর্বে একটি মাজার আছে।
মাজারটি ইটের তৈরী ২৫ (পঁচিশ) ফুট বাহুবিশিষ্ট বর্গাকার আয়তনের মঞ্চের উপর একটি পাকা সমাধি বিশেষ।
আর মসজিদটি আয়তাকার ভূমির উপর প্রতিষ্ঠিত।
এর আয়তন উত্তর-দক্ষিণে ৪৩ ফুট এবং পূর্ব-পশ্চিমে ৩৬ ফুট এবং চার কোণায় রয়েছে চারটি অষ্ট কোণাকৃতির বুরুজ বা মিনার।
মনোরম বলয়াকারের স্ফীত রেখায় মিনারের ধাপে ধাপে অলংকরণের কাজ আছে।
পশ্চিম দেয়ালে রয়েছে তিনটি অর্ধবৃত্তাকার অবতল মেহরাব।
কেন্দ্রীয় মেহরাবের পেছন দিকের দেয়াল বাইরের দিকে উদগত।
সামনের দেয়ালের ধনুকাকৃতির খিলানবিশিষ্ট তিনটি প্রবেশপথে আয়তাকারে নির্মিত যে সব ফ্রেম আছে তার শীর্ষ দেশে অতি সুন্দর কারুকাজ আছে।
প্রধান প্রবেশ পথের দুই পাশে গভীর সমতল কুলুঙ্গী রয়েছে এবং উপরিভাগ সুন্দরভাবে খাঁজকাটা।
আর তাছাড়া রয়েছে ঝুলন্ত শিকল ও ঘন্টার অলংকরণ কিন্তু মসজিদে কোন বারান্দা নেই।
অভ্যন্তর ভাগে গ্রানাইট পাথরের নির্মিত দুইটি স্তম্ভ আছে।
এই দুইটি স্তম্ভের সাহায্যে অভ্যন্তর ভাগ পূর্ব পশ্চিমে দুই সারিতে এবং উত্তর-দক্ষিণে তিন সারিতে বিভক্ত।
আর এই স্তম্ভ দুইটি মাঝ থেকে চার ফুট পর্যন্ত অষ্টকোণাকৃতির এবং এর পর ষোলকোণাকৃতির।
এই দুইটি স্তম্ভ এবং চারপাশের দেয়ালের উপর মসজিদের অর্ধবৃত্তাকার ছোট ছোট গম্বুজ ছয়টি স্থাপিত।
গম্বুজ ও মসজিদের অভ্যন্তর-ভাগের মতোই পূর্ব-পশ্চিমে দুই এবং উত্তর-দক্ষিণে তিন সারিতে বিভক্ত এবং এর দেয়াল অতিশয় পুরু।
প্রধান মেহরাবটি এবং দুই পাশের দুই মেহরাব ও পাশের দেয়াল লতাপাতা, জ্যামিতিক নক্সা ও ও গোলাপফুল, ঝুলন্ত প্রদীপ ও শিকল প্রভৃতি পোড়ামাটির চিত্র ফলক দিয়ে অত্যন্ত সুন্দরভাবে অলংকৃত।
একটা সময়ে মসজিদের বাইরের দিক বিশেষ করে সামনের দেয়াল অতি সুন্দর পোড়ামাটির চিত্রফলক দিয়ে অলংকৃত ছিল।
কিছু কিছু চিত্রফলকের কাজ কেন্দ্রীয় প্রবেশপথের দুইপাশে এখনও চোখে পড়ে।
কথিত আছে এক সময়ে মানত হাসিলের জন্য হিন্দু-মুসলিম উভয় সম্প্রদায়ের মহিলাদের দ্বারা এই মসজিদের স্তম্ভ দুইটি সিন্দুরানুলিপ্ত হয়ে রক্তবর্ণ ধারণ করেছিল।
এই মসজিদটি মূলত দরগাবাড়ীর মসজিদ বা বাবা আদমের মসজিদ এবং মাজারটি বাবা আদমের দরগা নামে পরিচিত।
বাবা আদম সম্পর্কে বিক্রমপুরে বহু জনশ্রুতি প্রচলিত রয়েছে।
তবে জনশ্রুতিগুলোর সবাই বাবা আদম ও বল্লাল সেনের যুদ্ধ সম্পর্কীত।
হযরত বাবা আদম শহীদ (র.) এর মাজার সংলঘ্ন মসজিদ মুন্সীগঞ্জ সদর উপজেলার রামপালে অবস্থিত।
ঢাকা থেকে মুন্সীগঞ্জের সড়কপথে দূরত্ব মাত্র ২৩ কিলোমিটার।
তবে আরো প্রায় পাঁচ কিলোমিটার ভিতরে আসতে হবে এই মাজারে আসার জন্য।
আপনি চাইলে ঢাকা হতে সকালে এসে মাজার জিয়ারত ও মসজিদ দর্শন করে বিকেলেই ঢাকায় ফিরে যেতে পারবেন।
সড়কপথে যেতে খুব একটা বেগ পোহাতে হবে না, তবে এটা ঠিক যে নৌপথে গেলে সময়ও বাচঁবে এবং যানজট এড়িয়ে নদী পথের সৌন্দর্য অবগাহন করে স্বাচ্ছন্দের সাথে পৌছানো যাবে।
সদর ঘাট থেকে মুন্সীগঞ্জ গামী লঞ্চে সর্বোচ্চ দুই ঘন্টার মধ্যেই পৌছে যাওয়া যাবে মুন্সীগঞ্জ লঞ্চ ঘাটে।
মুন্সীগঞ্জ সদর উপজেলা হতে রিক্সায় দরগাবাড়ি হযরত বাবা আদম শহীদ (র.) এর মাজার সংলঘ্ন মসজিদ এ যাওয়া যায়।

এখনই উঠছে না বালি ভ্রমণের নিষেধাজ্ঞা
দক্ষিণ-পূর্ব এশিয়ার জনপ্রিয় ট্যুরিস্ট স্পট হিসেবে বালির রয়েছে আলাদা নামডাক।
সেপ্টেম্বর মাসে তা ভ্রমনপিপাসুদের জন্য খুলে দেবার কথা থাকলেও মহামারি করোনা তাতে বাধ সেধেছে।
নতুন করে সেখানে কোভিড ১৯ এর প্রকোপ বেড়ে যাওয়াতে আপাতত এই এলাকাতে ট্যুরিস্ট প্রবেশ করতে নিষেধ করেছে কর্তৃপক্ষ।
ইন্দোনেশিয়ান দ্বীপ বালিতে মার্চ মাস থেকেই ভ্রমন পিপাসুদের প্রবেশের উপরে নিষেধাজ্ঞা আরোপ ছিল।
পর্যায়ক্রমে করোনার প্রকোপ কমে যাওয়াতে সেপ্টেম্বরে খুলে দেবার পরিকল্পনা থাকলেও বালির গভর্নর এক বিবৃতিতে জানান, আন্তর্জাতিক ট্যুরিস্টদের এখানে আসতে হলে ২০২১ সাল পর্যন্ত অপেক্ষা করতে হবে।
ইন্দোনেশিয়ার সরকার তাদের জনগণকে দেশের বাইরে যাওয়ার জন্য ২০২০ সাল শেষ হওয়া পর্যন্ত অপেক্ষা করতে বলছে।
সেই সাথে কভিড ১৯ রেড জোনে অবস্থান করার কারনে ভ্রমণকারীদের জন্য ইন্দোনেশিয়ার দরজা আরও কিছুদিন বন্ধ রাখার সিদ্ধান্ত নিয়েছে সরকার।
ইন্দোনেশিয়ার এই জনপ্রিয় ট্যুরিস্ট স্পট জুলাই মাস থেকে সেই দেশের জনগণের জন্য খুলে দেয়া হলেও কড়াকড়ি আরোপ রয়েছে স্বাস্থবিধি মেনে চলার ক্ষেত্রে।
সবকিছু ঠিকঠাক থাকলে করোনা মহামারি -কে বুড়ো আঙ্গুল দেখিয়ে ২০২১ এর প্রথম দিকে নতুন উদ্যমে ও আনন্দে মেতে উঠবে এই দ্বীপ, ফিরে পাবে তার চিরচেনা উদ্দাম প্রাণ।
স্থানীয় বাসিন্দা সহ আন্তর্জাতিক ভ্রমণকারীদের তাই অপেক্ষা করতে হবে আরও কিছুদিন।
কন্টেন্ট রাইটারঃ অভিজিৎ সাগর

মধুপল্লী ও মধুসূদন
বন্ধুরা আজ আপনাদের সামনে তুলে ধরব বাংলার অহংকার মাইকেল মধুসূদন দত্তের স্মৃতি বিজড়িত মধুপল্লী ও তাঁকে নিয়ে কিছু কথা।
মধুপল্লী স্থাপিত হয়েছে মহাকবি মাইকেল মধুসূদন দত্তের পরিবারের সাগরদাঁড়িস্থ আবাসস্থলটি ঘিরে।
বাংলা সাহিত্যের আধুনিকতার আলোকবর্তিকা মাইকেল ১৮২৮ খ্রিস্টাব্দের ২৪ জানুয়ারি শনিবার যশোর জেলার কেশবপুর উপজেলার সাগরদাড়ী গ্রামে এক ধনাঢ্য পরিবারে জন্মগ্রহন করেন।
যশোর জেলার কেশবপুর উপজেলার সাগরদাঁড়ি গ্রামে মহাকবির এই পৈত্রিকবাড়ীটি একটি প্রত্নতত্ত্ব নিদর্শন হিসেবে সংরক্ষণ করা হয়েছে।
সাগরদাঁড়িতে আগত যে কোন পর্যটক মহাকবির পৈত্রিক বাড়ী ও তাঁর বাল্যকালের স্মৃতি বিজড়িত স্থানসমূহ দর্শন করতে পারবেন।
কবির প্রপিতামহ রামকিশোর দত্ত ছিলেন খুলনা জেলার তালা উপজেলার গোপালপুর গ্রামের অধিবাসী।
তাঁর পিতামহ রামনিধি দত্ত ছোট ভাইদের নিয়ে মামার বাড়ি সাগরদাঁড়িতে চলে আসেন।
রামনিধির চার ছেলের মধ্যে রাধামোহন আদালতের সেরেস্তাদার, মদনমোহন মুন্সেফ, দেবীপ্রসাদ ও রাজনারায়ণ উকিল ছিলেন।
রাজনারায়ণ দত্ত কলকাতায় ওকালতি করে প্রচুর অর্থশালী হয়েছিলেন।
তিনি সাগরদাঁড়িতে জমিদারি ক্রয় করেন ও বাড়িতে কিছু অট্টালিকা ও দেবালয়টি স্থাপন করেন।
অপূর্ব নির্মাণশৈলীর সেই দেবালয়টিতে প্রতিবছর দুর্গাপূজা হয়।
এ বাড়ির পূর্ব-পশ্চিম পার্শ্বে রয়েছে তার জ্ঞাতিদের বাড়ি ও জমিদারির কাছারি।
মধুসূদনের ভ্রাতুষ্পুত্রী কবি মানকুমারী বসু পশ্চিম পার্শ্বের বাড়িটিতে জন্ম নিয়েছেলেন।
১৯৬৮ সালে প্রত্নতত্ত্ব বিভাগ বাড়িটি সংস্কার করে এবং ১৯৯৬-২০০১ সালে এলাকাটি দেয়াল বেষ্টিত করে একটি কুটিরের আদলে গেট, একটি মঞ্চ এবং দুটি অভ্যর্থনা স্থাপনা নির্মাণ করা হয়।
এ সময় বাড়ির সমুদয় স্থাপনাকে পুনঃসংস্কার করে বর্তমান রূপ দেয়া হয়।
মধুসূদনকে ঘিরে এখানে গড়ে উঠেছে জেলা পরিষদের ডাকবাংলো, সাগরদাঁড়ি পর্যটন কেন্দ্র, মধুসূদন মিউজিয়াম।
কপোতাক্ষের পাড়ে কবির স্মৃতি বিজড়িত কাঠবাদাম গাছ ও বিদায় ঘাট পর্যটকদের আকর্ষণ করে।
কথিত আছে ১৮৬২ সালে কবি যখন সপরিবারে সাগরদাঁড়িতে এসেছিলেন তখন ধর্মান্তরিত হওয়ার কারণে জ্ঞাতিরা তাঁকে বাড়িতে উঠতে দেয় নি।
তখন কবি এ কাঠবাদাম গাছের তলায় তাঁবু খাটিয়ে ১৪ দিন অবস্থান করে, বিফল মনে কপোতাক্ষের তীর ধরে হেঁটে বিদায়ঘাট হতে কলকতার উদ্দেশ্যে বজরায় উঠেছিলেন।
অনুভূতি ও চিন্তার অপূর্ব বাস্তবায়নের নবরূপকার মাইকেল মধুসূদন দত্ত এবং বাংলা সাহিত্য যেন একই বৃন্তে ফুটে থাকা দু'টি ফুল।
সাহিত্যের গতানুগতিক আদর্শ উৎখাত করে নতুন আদর্শ প্রতিষ্ঠার মাধ্যমে বাংলা সাহিত্যকে বিশ্বের দরবারে মর্যাদার আসনে অধিষ্ঠিত করেন মাইকেল মধুসূদন দত্ত।
নাতিদীর্ঘ জীবনের ভেতর মাইকেল যে আত্মপ্রত্যয় ও আত্মদ্রোহের ছাপ বাংলা সাহিত্যে রেখে গেছেন তা অসাধারন এবং অবিস্মরনীয়।
ছন্দের নানা মাত্রিক পরীক্ষা মিল-বিন্যাস অমিলতা ও যতি স্বাধীনতা দিয়ে মাইকেল বাংলা কবিতার সীমানাকে বহুদূর প্রসারিত করেছে।
বাংলা সাহিত্যকে এতদিন যে লোহার বেড়ীর মত পায়ে শিকল পরিয়ে রাখা হয়েছিল-সোনার কাঠির স্পর্শে মধুসূদন নিদ্রিত রাজকন্যার ঘুম ভাঙ্গালেন।
সাহিত্যে শর্মিষ্ঠা, পদ্মাবতী, বুড়ো শালিকের ঘাড়ে রোঁ, কৃষ্ণকুমারী, একেই কি বলে সভ্যতা, তিলোত্তমা সম্ভব, মেঘনাদ বধকাব্য, ব্রজাঙ্গঁনা কাব্য, বীরাঙ্গনা কাব্য তাঁর অনবদ্য অবদান।
তাঁর লেখা বাংলা সাহিত্যকে দিয়েছে আলাদা রূপমাধুর্য্য যা বাঙ্গালীকে নতুন করে ভাবতে শিখিয়েছে।
বাংলাসাহিত্যের এ ক্ষণজন্মা পুরুষ মৃত্যু বরণ করেন ১৮৭৩ সালের ২৯,জুন রবিবার।
তদানীন্তন সরকার কবির বাড়িটি ১৯৬৫ সালে ২৬ অক্টোবর পুরাকীর্তি হিসেবে ঘোষণা করে।
মধুসূদনের পরিবারের ব্যবহার্য কিছু আসবাবপত্র ও অন্যান্য স্মৃতিচিহ্ন নিয়ে এ বাড়িতেই প্রতিষ্ঠিত হয়েছে মধুসূদন জাদুঘর এবং লাইব্রেরি।

ঐতিহ্যবাহী নাটোর - পর্ব ৩
পর্যটনলিপি আপনাদের ঘুরিয়ে দেখাচ্ছে নাটোরের সব দর্শনীয় স্থান।
তার ধারাবাহিকতায় আজ আমরা ঘুরে দেখব বিখ্যাত চলন বিল।
চলন বিল বাংলাদেশের সবচেয়ে বড় বিল ।
জলায়শটি ২৪.৩৫০হতে ২৪.৭০০উত্তর এব‌ং ৮৯.১০০হতে ৮৯.৩৫০পূর্ব অক্ষাংশে অবস্থিত যা নাটোর জেলার সিংড়া, গুরুদাসপুর ও বড়াইগ্রাম উপজেলা,নওগাঁ জেলার আত্রাই উপজেলা, পাবনার ভাঙ্গুরা ও চাটমোহর উপজেলা এবংসিরাজগঞ্জ জেলার তারাস, উল্লাপাড়া ও রায়গঞ্জ উপজেলা জুড়ে অবস্থিত ।
চলন বিলের আকার বর্ষাকালে ৩৫০ বর্গ কিলোমিটারেরঅধিক এবংশুকনো মৌসুমে প্রায় ৯০ কিলোমিটার এবং এই জলাশয়টি দেশের মৎস্য উৎপাদনে খুবই গুরুত্বপূর্ণ ভূমিকা রাখে ।
চলন বিল দেখতে দেখতে আপনাদের নাটোর সম্পর্কিত কিছু কথা জানিয়ে দেই।
ভারতবর্ষের ইতিহাসে নাটোর একটি বিশিষ্ট স্থানের নাম ।
এই নাম তার শাসকশ্রেণী এবং তার অধিবাসীদের জীবনসংগ্রাম আর সংস্কৃতির কারণেই ইতিহাস বিখ্যাত ।
পাঠান-মোঘল-ইংরেজ এমনকি পাকিস্তানি দুঃশাসনের ইতিহাসে যুগে যুগে শোষণ বঞ্চণা আর নির্যাতনের বিরুদ্ধে আত্ম অধিকার প্রতিষ্ঠার সংগ্রামে উল্লেখযোগ্য হয়ে আছে ।
১৯৫২ এর ভাষা আন্দোলন, ৬২ এর সাম্প্রদায়িক শিক্ষা কমিশন বিরোধী আন্দোলন , ৬৬ এর ছয় দফার সমর্থনে আন্দোলন, ৬৯ এর গণঅভ্যূত্থান এবং ১৯৭১ এর মহান মুক্তিযুদ্ধে নাটোরবাসির অবদান দেশের অপরাপর জেলাগুলোর চেয়ে কম নয় ।
সে কারণে নাটোর ঐতিহাসিকভাবে শুধু ভারতবর্ষের ইতিহাসেই নয়, সভ্য দুনিয়ার সকল দেশে তার স্বতন্ত্র্য পরিচিতি আছে ।
আর নাটোরের কাঁচাগোল্লার কথা মনে আছে তো?
নাটোর এসে কিন্তু কাঁচাগোল্লা খাওয়ার কথা একদম ভুলা যাবেনা।
তাহলে চলে আসুন বনলতা সেনের 'নাটোর' দেখতে।

রোমাঞ্চকর খৈয়াছড়া
ভ্রমণ প্রিয় বন্ধুরা কেমন আছেন সবাই?
আমরা আমাদের প্রতিটি পর্বে আপনাদের সামনে বাংলাদেশের অপরূপ সৌন্দর্য তুলে ধরার চেষ্টা করছি।
গত পর্বে আমরা আপনাদের সামনে তুলে ধরেছিলাম সীতাকুন্ড চন্দ্রনাথধামের কিছু সৌন্দর্যের নমুনা।
তার ধারাবাহিকতায় আজ আমরা আপনাদের নিয়ে যাব সীতাকুণ্ডের পার্শ্ববর্তী এলাকা মীরসরাই।
যেখানে রয়েছে প্রকৃতির এক আজব খেয়াল খৈয়াছড়া ঝর্না।
খৈয়াছড়া অভিযান রোমাঞ্চকর অনুভূতিতে পরিপূর্ণ।
এই অভিযানের শুরুতে যে জিনিসটা সবচেয়ে বেশি প্রয়োজন সেটি হল সাবধানতা এবং কিছুটা সাহস।
কেননা খৈয়াছড়া ঝর্ণা যেতে হলে আপনাকে বেশ কিছুটা দুর্গম পথ পাড়ি দিয়ে যেতে হবে।
তবে একজন গাইড ছাড়া এইখানে না যাওয়াই ভালো, এতে করে আপনাদের অভিযান আরো অনেকাংশে কঠিন হয়ে পড়বে।
আপনি যদি ঢাকার দিক থেকে যান তাহলে চট্টগ্রামের মিরসরাই পার হয়ে বারটাকিয়া বাজারের আগে খৈয়াছড়া আইডিয়াল স্কুলের সামনে ঢাকা চট্টগ্রাম রোডে নামবেন।
বরটাকিয়ার প্রাথমিক বিদ্যালয়ের পূর্ব দিকের রাস্তা ধরে দশ মিনিট হাঁটলে পথে রেললাইন পরবে, রেললাইন পার হয়ে আরো দশ মিনিট হাঁটলে ঝিরি পাবেন।
ইচ্ছে করলে ঢাকা চট্টগ্রাম রোড থেকে ঝিরি পর্যন্ত আপনি সি.এন.জি নিয়েও যেতে পারবেন।
ঐখান থেকে আপনাকে খৈয়াছড়া ঝর্ণার মূল ট্র্যাকিং শুরু করতে হবে।
ঝিরি থেকে শেষ স্টেপ পর্যন্ত সোয়া দুই ঘন্টার মত সময় লাগবে।
বৃষ্টি বা পাহাড়ি ঢল সমস্যার কারণ হতে পারে সেজন্য অবশ্যই দড়ি সাথে নিবেন, প্রয়োজনে কাজে লাগতে পারে।
খৈয়াছড়া ঝর্ণা ট্র্যাকিং বাংলাদেশের অন্য ঝর্ণাগুলো থেকে একটু আলাদা।
তাই সবসময় সতর্কতার সাথে পা ফেলবেন।
এই অভিজানে অবশ্যই খাবার পানি, শুকনো খাবার ও প্রাথমিক চিকিৎসার সরঞ্জাম সাথে রাখবেন।
কেননা বিপদ তো আর বলে কয়ে আসেনা।
আর খাবার খেয়ে খাবারের প্যাকেট কিংবা খোসা যেখানে সেখানে ফেলে দয়া করে প্রকৃতির বারোটা বাজাবেন না।
এই ঝর্নাটি স্থানীয়দের কাছে চতল নামে পরিচিত।
এই ঝর্নাটির উপরে আরো দুটি ধাপ রয়েছে, যেগুলো যথাক্রমে শিমুলতলি ও আমতলি নামে পরিচিত।
এই পাহাড়ের সৌন্দর্য বর্ণনা করার কিছু নেই, নিজের চোখে না দেখলে এর সৌন্দর্য অনুধাবন করা অসম্ভব।
পর্যটকদের থাকার জন্য সীতাকুন্ডে খুব সাধারণ মানের কিছু হোটেল আছে তবে পর্যটকরা চাইলে এখানে অবস্থিত মন্দিরগুলোতে অনুমতি নিয়ে থাকতে পারেন।
আর এটাই হবে এডভেঞ্চার প্রিয় ভ্রমণপীপাষুদের সবচেয়ে ভাল অভিজ্ঞতা।
সীতাকুণ্ড থেকে বারটাকিয়া বাজারের দুরত্ব ১৮ কিলোমিটার।
তবে থাকার জন্য ভুল করেও চট্টগ্রাম শহরকে বেঁছে নিবেন না, তাহলে শহরের যানযট ঠেলে এটুকু আসতে আপনার সারাটা দিনও নষ্ট হয়ে যেতে পারে।

অপরূপ গজনী
পর্যটনলিপি আজ আপনাদের সামনে তুলে ধরবে শেরপুরের ঝিনাইগাতী উপজেলার কানশা ইউনিয়নে অবস্থিত গজনী ইকোপার্ক, যার আয়তন প্রায় ৬০ একর।
এর অপরূপ শোভা সত্যিই আপনাকে মুগ্ধ করবে।
পাহাড়ের ঢালে, গায়ে অথবা পাহাড় চূড়ায় সারি সারি শাল, সেগুন, মহুয়া, গজারী, আকাশমনি, ইউকেলিপটাস, মিলজিয়ামসহ আরো নাম না জানা কত শত পাহাড়ি গাছ, বনফুল ও ছায়াঢাকা বিন্যাস যেন বিশাল ক্যানভাসে সুনিপুণ শিল্পীর রঙ-তুলির আঁচড়।
শিল্পীর এ আঁচড় খুব সহজেই প্রকৃতিপ্রেমীদের হৃদয়ে দোলা দিয়ে যেতে পারে বলেই শেরপুর জেলার ঝিনাইগাতী উপজেলার গজনী গারো পাহাড়ের মন ছুঁয়ে যাওয়া প্রাকৃতিক সৌন্দর্য অবলোকন করতে প্রতি বছর বাংলাদেশের বিভিন্ন স্থান থেকে হাজার হাজার প্রকৃতিপ্রেমী নারী-পুরুষ, শিশু, বয়োবৃদ্ধসহ সবাই ছুটে আসেন।
ভারতের মেঘালয়ের কোল ঘেঁষে ও বাংলাদেশের উত্তর সীমান্তে অরণ্যরাজি আর গারো পাহাড়ের পাদদেশে পাহাড়ি নদী ভোগাই, চেল্লাখালি, মৃগী, সোমেশ্বরী, মালিঝি, মহারশীর ঐশ্বরিক প্রাচুর্যস্নাত অববাহিকায় সমৃদ্ধ জনপদ শেরপুর।
এ জেলার বিশাল অংশজুড়ে গারো পাহাড়ের বিস্তৃতি।
লাল মাটির উঁচু পাহাড়।
গহীন জঙ্গল, টিলা, মাঝে সমতল।
দু'পাহাড়ের মাঝখান দিয়ে ছন্দ তুলে পাহাড়ী ঝর্ণার এগিয়ে চলা।
পাহাড়, বনানী, ঝরণা, হ্রদ এতসব প্রাকৃতিক সৌন্দর্যের মধ্যেও কৃত্রিম সৌন্দর্যের অনেক সংযোজনই রয়েছে গজনী অবকাশ কেন্দ্রে।
আশা করছি আপনারাও আসবেন এবং প্রান ভরে এই সৌন্দর্য অবলোকন করবেন।
আরেকটা কথা মনে রাখবেন আপনার দ্বারা এই বনাঞ্চল বা প্রকৃতির যেন কোন ক্ষতি সাধন না হয়।

আমার লোকেরা গান গায়
শিক্ষা, সাহিত্য, সংস্কৃতি আর ঐতিহ্যের সূতিকাগার বৃহত্তর ময়মনসিংহ জেলা ১৭৮৭ সালের ১মে জেলা হিসেবে জন্মের পর বর্তমান ময়মনসিংহের আদল পায় ১৯৮৪ সালে।
উত্তরে গারো পাহাড় ও ভারতের মেঘালয় রাজ্য, দক্ষিণে গাজীপুর জেলা, পূর্বে নেত্রকোনা ও কিশোরগঞ্জ জেলা এবং পশ্চিমে শেরপুর, জামালপুর ও টাঙ্গাইল জেলা বেষ্টিত ময়মনসিংহ জেলার ভৌগোলিক পরিবেশ বিচিত্র হওয়ায় বলা হয়-''হাওর, জঙ্গল, মইষের শিং-এ নিয়ে ময়মনসিং"।
৪,৭৮৭ বর্গমাইলের রত্নগর্ভা এ জেলার প্রাণবন্ত মানুষের পরিচয় পাওয়া যায় এর নামের মাঝেই- My-men-sing অর্থাৎ আমার লোকেরা গান গায়।
মহুয়া-মলুয়ার দেশ ময়মনসিংহের পূর্ব নাম ছিল নাসিরাবাদ।
মোঘল আমলে মোমেনশাহ নামে একজন সাধকের নামে অঞ্চলটির নাম হয় মোমেনশাহী- কালের বিবর্তনে যা ময়মনসিংহ নামে পরিচিতি লাভ করে।
ময়মনসিংহ শহরের পাশ দিয়েই বয়ে গেছে ব্রহ্মপুত্র নদ।
এ নদের সৌন্দর্যে মুগ্ধ হয়েই শিল্পাচার্য জয়নুল আবেদীন বহু ছবি এঁকেছিলেন।
এখানকার বহু স্থাপনায় প্রাচীন নির্মাণ শৈলীর ছোঁয়া রয়েছে।
আছে কালের সাক্ষী স্বরূপ ভগ্ন জমিদার বাড়ী।
আমাদের জাতীয় কবি কাজী নজরুল ইসলামের স্মৃতিও জড়িয়ে আছে এ জেলার ত্রিশাল উপজেলার সাথে।
সংস্কৃতি, ইতিহাস, ঐতিহ্যে সমৃদ্ধ আর বৈচিত্র্যপূর্ণ জনগোষ্ঠির এক জনপদ এ ময়মনসিংহ জেলা।
ঢাকা থেকে ময়মনসিংহের দূরত্ব ত্রিশাল হয়ে ১১৯ কিলোমিটার, আর যদি টাঙ্গাইল হয়ে আসেন তাহলে ১৯৩ কিলোমিটার।
মহাখালী বাস টার্মিনাল থেকে প্রায় সারা দিন ময়মনসিংহগামী বাস পাবেন।
আপনি চাইলে ঢাকা থেকে ট্রেইনে চড়েও আসতে পারেন এই জেলায়।
ঢাকা থেকে ময়মনসিংহ যেতে সময় লাগবে কম বেশি ৩ ঘন্টা।
ময়মনসিংহে থাকার জন্য সরকারি / বেসরকারি বেশ কিছু হোটেল রয়েছে, সুতরাং থাকা নিয়ে তেমন কোন ঝামেলা পোহাতে হবে না বললেই চলে।
এই জেলাতে দেখার মত অনেক কিছুই রয়েছে।
এদের ভিতর শশী লজ, শহীদ আব্দুল জব্বার জাদুঘর, মহারাজ সূর্যকান্তের বাড়ি, গারো পাহাড়, নজরুল স্মৃতিকেন্দ্র, মুক্তাগাছা জমিদার বাড়ী এবং শিল্পাচার্য জয়নুল আবেদীন সংগ্রহশালা অন্যতম।
চলুন তাহলে বেরিয়ে পড়ি ময়মনসিংহ অভিযানে।
বন্ধুরা আজ আমরা প্রথমে নিয়ে যাবো মহারাজ সূর্যকান্তের বাড়ি।
টাঊন হল মোড় থেকে বাস যোগে চলে যেতে পারেন মুক্তাগাছায়।
সেখানেই এই বাড়ী অবস্থিত।
মুক্তাগাছা শহরে শিবরামের বসতবাড়ির অংশ ছিল বর্তমান কলেজবাড়ি।
শিবরামের পুত্র ছিল রঘুনন্দন।
তিনি অপুত্রক হওয়ায় গৌরিকামত্মকে দত্তক হিসেবে গ্রহণ করেন।
গৌরিকামেত্মর পুত্র ছিল কাশিকামত্ম তবে কাশিকামত্ম অপুত্রক হওয়ায় তার স্ত্রী লক্ষী দেবী ফরিদপুরের বাজিতপুর গ্রাম থেকে সূর্যকামত্মকে দত্তক পুত্র হিসাবে আনেন।
এই সূর্যকামেত্মর নামেই বাড়িটি পরিচিতি লাভ করে।
রাজা সূর্যকামত্ম অপুত্রক হওয়ায় তিনি রাজা জগৎকিশোরের পুত্র শশীকামত্মকে দত্তক হিসেবে গ্রহণ করেন।
শশীকামত্ম বাংলা ১১২০ সালে বাংলার গভর্নর লর্ড রোনাল্ড কর্তৃক মহারাজা উপাধি পেয়েছিলেন।
তিনি ১৯১৩ সালে বঙ্গীয় আইনসভার সদস্য নির্বাচিত হন।
মহারাজা সূর্যকামত্ম'র বাড়ির ভিতরের অংশ ভেঙ্গে ফেলে নতুনভাবে শহীদস্মৃতি সরকারী কলেজের জন্য দুটি একাডেমিক দ্বিতল ভবন নির্মাণ করা হয়েছে।
তবে বাড়িটির সম্মুখভাবে ভবনটির নির্মাণশৈলী অক্ষুন্ন রেখে দ্বিতল ভবনে রূপান্তর করা হয়েছে যার নিচতলা প্রশাসনিক ভবন হিসেবে ব্যবহৃত হচ্ছে।
এই বাড়ীর সম্মুখভাগের কারুকর্মখচিত দৃষ্টিনন্দন নির্মাণশশৈলী পর্যটকদের আকর্ষনীয় বস্ত্ত।
এখন চলুন চলে যাই মুক্তাগাছা জমিদার বাড়ি।
হরেরাম ও তার বংশধরদের জন্য নির্মাণ হয়েছিল এই বাড়ি।
হরেরামের দুই পুত্র, রামকান্ত ও কৃষ্ণকান্ত।
এরা দুজনেই অপুত্রক অবস্থায় মারা যান।
জমিদার আচার্য চৌধুরী বংশ মুক্তাগাছা শহরের গোড়াপত্তন করেন ।
আচার্য চৌধুরী বংশ শহরের গোড়াপত্তন করে এখানেই বসতি স্থাপন করেন।
আচার্য চৌধুরী বংশের প্রথম পুরম্নষ শ্রীকৃষ্ণ আচার্য চৌধুরী ছিলেন বগুড়ার বাসিন্দা।
তিনি মুর্শিদাবাদের দরবারে রাজস্ব বিভাগে কর্মরত ছিলেন।
তিনি ছিলেন নবাবের খুবই আস্থাভাজন।
নবাবের দরবারে রাজস্ব বিভাগে কর্মরত থাকা অবস্থায় ১১৩২ সালে তিনি সেই সময়ের আলাপসিং পরগণার বন্দোবসত্ম নিয়েছিলেন।
উল্লেখ করা যেতে পারে যে, বর্তমানে মুক্তাগাছা শহরসহ মুক্তাগাছা উপজেলার বেশিরভাগই ছিল আলাপসিং পরগণার অন্তর্ভূক্ত।
১৭৫৭ সালে পলাশীর যুদ্ধ শেষ হওয়ার পর নানা কারণে শ্রীকৃষ্ণ আচার্য চৌধুরীর ৪ ছেলে বগুড়া থেকে আলাপসিং এসে বসবাসের জন্য সিদ্ধান্ত গ্রহণ করেন।
শ্রীকৃষ্ণ আচার্য চৌধুরীর এই ৪ ছেলে হচ্ছে রামরাম, হররাম, বিষ্ণুরাম ও শিবরাম।
বসতি স্থাপনের আগে তারা এ পরগণার বিভিন্ন স্থান ঘুরে ফিরে দেখেন এবং বর্তমান মুক্তাগাছা এলাকায় বসতি স্থাপনের জন্য মনস্থির করেন।
সে সময়ে আলাপসিং পরগণায় খুব একটা জনবসতি ছিলনা।
চারদিকে ছিলো অরণ্য আর জলাভূমি।
শ্রীকৃষ্ণ আচার্য্যের ৪ছেলে ব্রহ্মপূত্র নদের শাখা নদী আয়মানের তীরবর্তী স্থানে নৌকা ভিড়িয়ে ছিলেন।
জমিদারদের পরিত্যক্স সেই বাড়ীটি সহজেই পর্যটকদের মন কারে।
আমরা ইতিমধ্যেই বুঝতে পারছি যে রাজা- মহারাজাদের এক সময়কার আবাসস্থল ময়মনসিংহ।
ময়মনসিংহ শহরে জুবিলী উৎসব পালনের লক্ষ্যে ১৮৭৯ সালে ৪৫ হাজার টাকা ব্যয়ে মহারাজ সূর্যকান্ত আচার্য এক সুদৃশ্য ভবন নির্মাণ করেন যার নাম লোকমুখে লোহার কুঠির নামে পরিচিত।
হ্যাঁ বন্ধুরা আমরা আলেকজান্ডার ক্যাসেলের কথাই বলছি।
মনোরম নৈসর্গিক এই ভবনটিতে তৎকালীন ভারত সম্রাট এডওয়ার্ডের পত্নী সম্রাজ্ঞী আলেকজান্ডার চিত্র স্থাপন করা হয়।
যার কারণে এই ভবনের নাম করা হয় আলেকজান্ডার ক্যাসেল।
নিপুন শিল্পীর হাতে গড়া সেই প্রাসাদ আজ আর নেই।
শুধুমাত্র কালের সাক্ষী হিসেবে তাদের ব্যবহৃত লাইব্রেরী কাম বৈঠকখানাটি টিকে আছে, সামনে মুরাল মূর্তিটি নিয়ে।
বন্ধুরা এবার আমরা আপনাদের নিয়ে যান জাতীয় কবির স্মৃতি বিজড়িত ত্রিশাল উপজেলায়।
সেখানে দেখাব নজরুল স্মৃতিকেন্দ্র।
আপনি রিক্সা বা ভ্যান যোগে সহজেই চলে যেতে পারবেন সেখানে।
এই সেই কাজির শিমলা দারোগা বাড়ী যেখানে জাতীয় কবি কাজী নজরুল ইসলামের এদেশে প্রথম পদার্পণ হয়েছিল।
কিশোর নজরুলের সুকুমার চেহারা, নম্র স্বভাব ও প্রতিভায় মুগ্ধ হয়ে দারোগা জনাব রফিজুল্লাহ নজরুলকে ১৯১৪ সালের প্রথম দিকে ত্রিশালের কাজির শিমলায় নিজ বাড়িতে নিয়ে আসেন এবং দরিরামপুর হাই স্কুলে ৭ম শ্রেনীতে ভর্তি করিয়ে দেন।
প্রথমে এই দারোগাবাড়িতে অবস্থান করেই কবি লেখাপড়া করেন।
সেই স্মৃতির উদ্দেশ্যেই এই স্মৃতিকেন্দ্র নির্মিত।
বন্ধুরা শিল্পাচার্য জয়নুল আবেদীনের কথা সকলের মনে আছে নিশ্চয়ই?
শিল্পাচার্য জয়নুল আবেদীনের সংগ্রহশালা কিন্তু এই জেলাতেই অবস্থিত।
শিল্পীর নিজ শহরে ১৯৭৫ সালের ৭ জুলাই প্রতিষ্ঠিত হয় এই সংগ্রহশালা।
এটি ৭০ টি শিল্পকর্ম নিয়ে যাত্রা শুরু করলেও ১৯৮২ সাল নাগাদ ১৭ টি বিখ্যাত শিল্পকর্ম চুরি হয়ে যায়।
প্রশাসনের সহায়তায় ১৯৯৪ সালে ১০ টি উদ্ধার করা সম্ভব হয়।
এই সংগ্রহশালায় মোট ৫৩ টি চিত্রকর্ম রয়েছে।
বন্ধুরা এই রকম আরো বহু ইতিহাস ঐতিহ্য বহন করে চলছে ব্রহ্মপুত্র নদের তীর ঘেঁসে গড়ে উঠা জেলা ময়মনসিংহ।
আশা করছি সবাই একবার হলেও ঘুরে আসবেন ঢাকার নিকটবর্তী এই জেলা।
তবে বন্ধুরা বলে রাখি, ময়মনসিংহ এসে মুক্তাগাছার মন্ডা কিন্তু অবশ্যই খেয়ে যাবেন।
১৮২৪ সালে প্রতিষ্ঠিত 'গোপাল পালের মন্ডার দোকান' এর মন্ডা না খেলেন তো হেরে গেলেন।

চকবাজারের ইফতার গপ্পো
ঢাকা জেলা বাংলাদেশের একটি অতি প্রাচীন প্রশাসনিক এলাকা যার ইতিহাস কয়েক শতাব্দী প্রাচীন।
আর এই প্রাচীন নগরী ঢাকার ঐতিহ্যবাহী ইফতারের প্রাণকেন্দ্র চকবাজার।
মুঘল ধাঁচের রন্ধনশৈলীই হচ্ছে এখানকার ইফতারের প্রধান আকর্ষণ।
সেখানকার চোখে পড়ার মতো ব্যাপার হল প্রতিটি খাবারে তেল, ঘি, মসলা ইত্যাদির আধিক্য।
ছবিঃ শাফকাত আমীন
যদিও চিকিৎসকরা সারাদিন রোজা রাখার পর অভুক্ত পেটে এ ধরনের তৈলাক্ত খাবার গ্রহণকে একদমই উৎসাহিত করেন না।
কিন্তু তাতে কি, ভোজন রসিক জাতি কি আর সেই বাড়ন মানে?
প্রথম রোজা থেকে শুরু করে ঈদের চাঁদ ওঠার আগ পর্যন্ত চকবাজারে মানুষের লাগামহীন ভিড় লেগেই থাকে।
ছবিঃ শাফকাত আমীন
এখানকার স্থানীয় লোকজন ধারণা করে থাকে যে, ঢাকার দেওয়ান মুর্শিদ কুলি খাঁ ১৭০২ সালে চকবাজারকে আধুনিক বাজারে পরিণত করেন।
তখন থেকেই চকবাজারে প্রতি রমজানে জমকালো ইফতারির বাজার বসে এবং সেই সময় থেকে আজ অবধি এই ধারা চলে আসছে।
যুগ যুগ ধরে এখানে চলে আসছে ইফতার তৈরির একই ধারা।
জালি কাবাব, আস্ত মুরগির রোস্ট, কবুতর রোস্ট, বটি কাবাব, জালি কাবাব, সুতি কাবাবের পাশাপাশি চকবাজারে এখন জায়গা করে নিয়েছে কোয়েল পাখির রোস্ট, খাসির লেগ রোস্ট, দই-বড়া ইত্যাদি আইটেম।
এছাড়া প্রতি বছর বিশেষ আয়োজন হিসেবে যোগ হচ্ছে আরো নানা ধরণের খাবার।
ছবিঃ শাফকাত আমীন
হাজারো খাবারের ভিড়ে চকবাজারের অন্যতম আকর্ষণ হল বড় বাপের পোলায় খায়।
এই এলাকায় খাদ্যপণ্যটির বেশ কয়েকজন কারিগর রয়েছেন।
স্থানীয়দের মতে, এ পণ্যের সবচেয়ে ভালো কারিগর হাজী শহীদ বাবুর্চি।
নিজের হাতে বানানো 'বড় বাপের পোলায় খায়' সম্পর্কে তিনি বলেন, এটি পুরান ঢাকার শত বছরের ঐতিহ্যবাহী খাবার।
তৈরি হয় ৩৬ প্রকারের উপকরণ আর ১৮ রকমের মসলা দিয়ে।
যা নাকি খুব সহজেই রোজাদারদের সারা দিনের খাবারের পুষ্টি যুগিয়ে থাকে।

সুরা মসজিদ
আজ পর্যটনলিপি আপনাদের নিয়ে যাবে দিনাজপুরের আরেকটি প্রাচীন মসজিদ 'সুরা মসজিদ' দেখার জন্য।
দিনাজপুরের ঘোড়াঘাট ইউনিয়নের চৌগাছা মৌজায় (হিলি রোড) প্রাচীন এ মসজিদটি অবস্থিত।
ঘোড়াঘাট উপজেলা কেন্দ্র থেকে ৩ কিলোমিটার পশ্চিমে গেলে পাকা রাস্তার উত্তর ধারে ৩৫০-২০০ গজ আয়তন বিশিষ্ট বিশাল একটি পাড়ওয়ালা দীঘির দক্ষিণ ধারে আলোচ্য মসজিদটি অবস্থিত।
মসজিদটি জনহীন এক জনপদের নীরব সাক্ষী।
এর নাম নিয়ে আছে নানা কথা কেউ বলেন সৌর মসজিদ , কেউ বলেন সুরা মসজিদ , আবার কেউ বলে শাহ সুজা মসজিদ।
সুর শব্দের অর্থ অপদেবতা বা জ্বীন।
স্থানীয় মুরুববীরা জানান, এক রাতের মধ্যে জ্বীনেরা এটি নির্মাণ করে দেন, তাই এর নাম সুরা মসজিদ হয়েছে।
সৌর শব্দের অর্থ আসমানী বা গায়েবী অর্থাৎ লোকচক্ষুর আড়ালে যা ঘটে বা হয় তাই গায়েবী।
অর্থাৎ গায়েবী ভাবেই মসজিদটি নির্মীত হয়েছে।
আবার অনেকে বলেন- মোগল আমলে বাংলার নবাব সুজা এটি নির্মাণ করে দেন বলে এর নাম শাহ সুজা মসজিদ হয়েছে।
এমন ধরণের আরো অনেক কথা লোকমুখে শোনা যায়।
বাস্তবে শাহ সুজার ক্ষমতা গ্রহণের অনেক আগে এ মসজিদটি নির্মিত হয়েছে।
মসজিদের নামকরণ ও নির্মাণ সংক্রান্ত বিষয়ে উপরে উল্লেখিত কোন তথ্য সঠিক বলে মেনে নেয়া যায় না।
কারণ , যে ক্ষেত্রে মসজিদের শিলালিপি বা প্রমাণ পাওয়া যায় সে ক্ষেত্রে নির্মাণশৈলী বা স্থাপত্য কাঠামো নির্মাণকাল নির্ধারণে একটি অনুসঙ্গ বলে বিবেচিত হয়।
এ ক্ষেত্রে আলোচ্য মসজিদের শিলালিপি নেই।
তাই গঠনশৈলীর উপর ভিত্তি করেই সম্ভাব্য নির্মাণকাল বের করা যায়।
আলোচ্য মসজিদটির বাইরের দিকের আয়তন উত্তর-দক্ষিণে ৪০ ফুট এবং পূর্ব পশ্চিমে ২৬ ফুট।
চার ফুট উচু মজবুত প্লাটফর্মের উপর মসজিদের কাঠামো গড়ে উঠেছে।
প্রধান কক্ষের আয়তন ভিতরে ১৬'১৬ ফুট।
প্রধান কক্ষের সাথে যুক্ত আছে ৬ ফুট প্রশস্ত রাস্তা।
মসজিদের বাইরের দিবে দেয়ালে গায়ে ছোট ছোট খোপকাটা টেরাকোটা অলংকরণ ইমারতের বাহ্যিক সৌন্দর্য বাড়িয়ে দিয়েছে।
এছাড়াও লতাজাতীয়াভিনব নকশায় বাইরের দেয়াল সুসজ্জিত যা মানুষের দৃষ্টি আকর্ষন করে।
ইতিহাসবিদ অধ্যাপক দানী এটিকে গৌড়ের সুলতান আলাউদ্দিন হোসেন শাহ এর আমলে নির্মিত বলে অনুমান করেন।
আলোচ্য এই মসজিদটি সুলতানী আমলে ( ১৪৯৩-১৫১৮) খ্রিষ্ঠাব্দে নির্মিত বলে ধারণা করা হয়।
আমাদের দেশে সুরা মসজিদের মত আরো অনেক ঐতিহাসিক স্থাপনা রয়েছে, যা হয়তো রক্ষণাবেক্ষণের অভাবে প্রায় ধ্বংসের মুখে।
কিন্তু এইসব স্থাপনার উপযুক্ত রক্ষণাবেক্ষণ আমাদের দেশের পর্যটন শিল্পের গুরুত্ব অনেকাংশে বাড়িয়ে তুলবে।

সোয়াম্প ফরেস্ট রাতারগুল
আজ আপনাদের সামনে তুলে ধরব বাংলাদেশের একমাত্র সোয়াম্প ফরেস্ট 'রাতারগুল'।
হয়তো অনেকেই সেখানে গিয়েছেন কিন্তু যারা এখনো যাননি কিংবা যাদের এখনো তেমনভাবে আমাদের এই সুন্দর দেশটার সৌন্দর্য দেখাই হয়নি, মূলত তাদের কথা চিন্তা করে আমাদের এই আজকের প্রতিবেদন।
রাতারগুলে যেতে চাইলে প্রথমে সড়কপথে বা ট্রেনে করে সিলেটে পৌছাতে হবে এবং সেখান থেকে ১.৩০ - ২ ঘন্টার সড়কপথে রাতারগুল পৌছাতে পারবেন।
রাতারগুল সিলেট জেলার গোয়াইনঘাট উপজেলায় অবস্থিত।
সিলেট জেলা সদর হতে সড়ক পথে দুরুত্ব মাত্র ৫৬ কি.মি।
সিলেট থেকে যাতায়াত সিলেট থেকে আপনি বাস/ মাইক্রোবাস/ সিএনজি চালিত অটোরিক্স্রায় যেতে পারেন জাফলং এ।
সময় লাগবে ১ ঘন্টা হতে ১.৩০ ঘন্টা।
ভাড়াঃ বাস -জনপ্রতি ৫৫ টাকা মাইক্রোবাস- ১৭০০-২০০০/-টাকা সি এন জি চালিত অটো রিক্সাঃ ৭০০/ টাকা।
সিলেট শহর থেকে প্রায় ২৬ কিলোমিটার দূরে গোয়াইনঘাটের ফতেহপুর ইউনিয়নে, গুয়াইন নদীর দক্ষিণে এই বন অবস্থিত।
প্রথমে গাড়ির পথ।
তারপর ইঞ্জিন চালিত নৌকা দিয়ে বনের কাছাকাছি গিয়ে ডিঙ্গি নৌকায় করে বনে ঢুকতে হবে।
বাংলাদেশের একমাত্র জলাবন যা কিনা রাতারগুল সোয়াম্প ফরেস্ট নামে পরিচিত।
বছরে ৪ থেকে ৫ মাস পানির নিচে ডুবে থাকে এই বন।
বর্ষায় এর সৌন্দর্য চোখে পরার মতো।
এসময়ই দেশি বিদেশী পর্যটকদের আনাগোনায় মুখরিত থাকে বনটি।
কিন্তু শুষ্ক মৌসুম ছাড়া বাকি সময়টুকুতে কোমর জলে ডুবে থাকা বনটির সৌন্দর্যও নেহাত কম নয়।
বনে ঘোরার একমাত্র মাধ্যম ডিঙ্গি নৌকা।
তবে বর্ষা এবং 'কোমর পানির' মৌসুমে ঘোরার মধ্যে পার্থক্যটা এই দুই সময়ে এখানে না আসলে বোঝা মুশকিল।
ডিঙিতে চড়ে বনের ভিতর ঘুরতে ঘুরতে দেখা যাবে প্রাকৃতিক সৌন্দর্য।
এ বনটি মূলত সাপের জন্য বিখ্যাত।
ডিঙ্গিতে ঘুরতে ঘুরতে হঠাৎই চোখে পরে যেতে পারে গাছে পেঁচিয়ে থাকা কোনো সাপ।
আবার কপাল ভালো থাকলে দেখা হয়ে ডেতে পারে একদল বানরের সাথে।
তাছাড়াতো টিয়া, বুলবুলি, পানকৌড়ির মতো নানান প্রজাতির পাখি বনের ভেতরে আপনার সঙ্গী হয়ে থাকছেই।
রাতারগুল যেতে হলে আপনাকে বেশ কিছু বিষয় মাথায় রাখতে হবে।
সেক্ষেত্রে আপনার ভ্রমণ সঙ্গী থাকলে তাকেও।
এই বনে বর্ষায় জোঁক আর সাপের প্রকোপ খুব বেশি থাকে।
তাই সতর্ক থাকাটা জরুরি।
যারা সাঁতার জানেন না, তারা সঙ্গে লাইফ জ্যাকেট রাখতে পারেন।
বনে ঢুকে পানিতে হাত না দেওয়াই ভালো।
কারণ বিষাক্ত সব সাপ এখানে ঘুরে বেড়ায়!
নৌকায় বসে কোন গাছের ডালে হাত দিতেও সতর্ক থাকুন।
বনে পশু পাখিদের বিরক্ত করা উচিৎ নয়।
ডিঙ্গি নৌকা নিয়ে জলপথ ছেড়ে বনের ভেতরে প্রবেশের সময় সতর্ক থাকুন।
রাতারগুলে থাকা-খাওয়ার কোন ব্যবস্থা নেই।
যাওয়ার সময় হালকা পাতলা কিছু খাবার সাথে করে নিয়ে যেতে পারেন।
আর থাকার জন্য সিলেটেই ফিরে আসতে হবে।

মহাস্থানগড়ের কিছু কথা
পর্যটনলিপি আজ আপনাদের সামনে তুলে ধরবে বাংলাদেশের এক ঐতিহাসিক নিদর্শন মহাস্থানগড়।
বগুড়া সাতমাথা হতে সিএনজি যোগে ১৫ কিমি উত্তরে গেলেই আপনি মহাস্থানগড় পৌঁছে যাবেন।
চলুন ঘুরে দেখি হাজার হাজার বছরের পুরাতন এই প্রত্নতাত্ত্বিক নিদর্শন।
মহাস্থানগড়ের বিস্তীর্ণ ধবংসাবশেষ প্রাচীর পুন্ড্রবর্ধনভূক্তির রাজধানী পুন্ড্রনগরের সুদীর্ঘ প্রায় আড়াই হাজার বছরের গৌরবোজ্জল ইতিহাসের এক নীরব স্বাক্ষী।
এধবংসাবশেষ বগুড়া জেলা শহরের ১৩ কিঃমিঃ উত্তরে করতোয়া নদীর পশ্চিম তীরেঅবস্থিত।
সমগ্র বাংলার সর্বপ্রধান ও সর্বপ্রাচীন এ দূর্গনগরী পর্যায়ক্রমে মাটি ও ইটের বেষ্টনী প্রাচীর দ্বারা সুরক্ষিত যা উত্তর দক্ষিনে ১৫২৫ মিঃ দীর্ঘ এবং পূর্ব পশ্চিমে ১৩৭০মিঃ প্রশস্থ ও চতুপার্শ্বস্থ সমতল ভূমি হতে৫মিঃ উচু।
বেস্টনী প্রাচীর ছাড়াও পূর্ব দিকে নদী ও অপর তিনদিকে গভীর পরিখানগরীর অতিরিক্ত প্রতিরক্ষা ব্যবস্থা হিসাবে ব্যবহৃত হয়েছে।
প্রত্নতাত্বিক নিদর্শন হতে জানা যায় যে, কয়েক শতাব্দী পর্যন্ত এ স্থান পরাক্রমশালী মৌর্য , গুপ্ত এবং পাল শাসকবর্গের প্রাদেশিক রাজধানী ও পরবর্তীকালে হিন্দু সমান্তরাজাগণের রাজধানী ছিল।
দূর্গের বাইরে উত্তর ,পশ্চিম , দক্ষিণ ও দক্ষিণপশ্চিম ৭/৮ কিলোমিটারের মধ্যে এখনও বিভিন্ন ধরণের বহু প্রাচীন নিদের্শনরয়েছে যা উপ-শহরের সাক্ষ্য বহন করে।
উল্লেখ্য, বিখ্যাত চীনা পরিব্রাজকহুয়েন সাঙ ভারতবর্ষ ভ্রমণকালে (৬৩৯-৬৪৫) পুন্ড্রনগর পরিদর্শন করেন।
প্রখ্যাত বৃটিশ প্রত্নতত্ববিদ স্যার আলেকজান্ডার কানিংহাম ১৮৭৯ খৃষ্টাব্দে মহাস্থান গড়ের ধ্বংসাবশেষকে ফুয়েন সাঙ বর্ণিত পুন্ডু নগর হিসেবে সঠিকভাবে সনাক্ত করেন।
১৯২৮-১৯২৯ সালে মহাস্থানগড়ে সর্ব প্রথম প্রত্নতাত্তিক উৎখনন কার্য শুরু করা হয়।
এসময় নগরীরর মধ্যে বইরাগির ভিটা মুনির ঘোন ও বাইরে গোবিন্দ ভিটা নামক ৩টি স্থানে খনন করা হয়।
দীর্ঘদিন পর ১৯৬০-১৯৬১ সালে এবং পরবর্তীতে ১৯৮৮ সাল হতে নিয়মিতভাবে দূর্গের বিভিন্ন অংশ উৎখনন করা হয়।
১৯৯৩ হতে বাংলাদেশ ও ফ্রান্স সরকার যৌথভাবে মহাস্থানগড় খনন শুরু করায় এখানকার প্রত্নতাত্ত্বিক গবেষণার ক্ষেত্রে এক নতুন মাত্র পায়।
প্রথম পর্যায়ে ১৯৯৯ পর্যন্ত পূর্ব দূর্গ প্রাচীরের মধ্যবর্তী এলাকায় খনন করা হয়।
দ্বিতীয় পর্যায়ে ২০০০ সাল থেকে মাজারের পশ্চিম পাশে খনন কাজ করা হচ্ছে।
দীর্ঘসময় ব্যাপি ব্যাপক অনুসন্ধান ও খননের ফলে দুর্গ নগরীর অভ্যন্তরে খৃস্টাব্দ চতুর্থ শতক থেকে শুরু করে মুসলিম যুগ পর্যন্ত প্রায় নিরবিচ্ছিন্নভাবে বসতি নিদর্শন উম্মোচিত হয়েছে।
১৮টি স্তরে প্রাক মৌর্য, গুপ্ত, পাল ও মুসলিমযুগের কাঁচা পাকা ঘর বাড়ী, রাস্তা, নর্দমা, নালা কুপ, মন্দির, মসজিদ, তোরণ, বুরুজ ইত্যাদি উম্মোচিত হয়েছে।
এসব স্থাপত্যিক কাঠামো ছাড়াও আবিস্কৃত হয়েছে।
তদানীন্তন নগরজীবনের বিভিন্ন অস্থাবর সাংস্কৃতিক দ্রব্যাদি যেমন মৌর্য যুগের টাপিযুক্ত শিলা খন্ড, ছাপাঙ্কিত রৌপ্য মুদ্রা ও ছাঁচে ঢালাতাম্র মুদ্রা, ব্লাক এন্ড বেচ চেয়ার, বুলেটেড ওয়ার, উত্তরাঞ্চলীয় কালো মসৃণমৃৎপাত্র, শুংগ বৈশিষ্ট্য মন্ডি পোড়ামাটির ফলক, প্রস্ত্তর ও পোড়ামাটিরমূর্তি স্বল্প মূল্যবান প্রস্ত্তর গুটিকা গোলক, জালের কাঠি এবং মাটির ওধাবত দ্রব্যাদি, প্রচুর সাধারণ মৃৎপাত্র এবং আরবি উৎকীর্ণ লিপিযুক্ত একটি প্রস্ত্তর ফলক বিশেষ উল্লেখযোগ্য।
মহাস্থানগড় সম্পর্কে আপনাদের আরো কিছু জানা থাকলে আমাদের সবাইকে জানাতে পারেন।
এতে করে আমাদের সকলের জানার পরিধি আরো বৃদ্ধি পাবে।
আর সব সময় পরিবেশ বিরোধী কার্যক্রম থেকে বিরত থাকুন এবং পর্যটনলিপির সাথেই থাকুন।

উত্তর বাড্ডা, ঢাকা - ১২১২ ফোনঃ ০১৮৫০৬৬৬৯৬১
ই-মেইলঃ info@porjotonlipi.com Contact Us

মায়াবী সাদাপাথর
সৌন্দর্যের প্রাচুর্যে ভরা সিলেট বিভাগ।
সবখানে ছড়িয়ে আছে দৃষ্টিনন্দন সব পর্যটনকেন্দ্র।
সবুজে মোড়া পাহাড়ের কোলঘেঁষা পাথুরে নদী, ঝর্ণা, বন, চা-বাগান, নীল জলরাশির হাওর!
কী নেই এখানে!
সিলেটের অসংখ্য পর্যটনকেন্দ্রের মধ্যে অন্যতম নয়নাভিরাম ভোলাগঞ্জ সাদাপাথর।
ভোলাগঞ্জ দেশের সর্ববৃহত্তম পাথর কোয়ারির অঞ্চল।
এখান থেকে ছাতক পর্যন্ত ১১ কিলোমিটার এলাকা নিয়ে দাঁড়িয়ে ভোলাগঞ্জ রোপওয়ে অবস্থান।
রোপওয়ে, পাথর কেয়ারী, নদী আর পাহাড়ে মিলে এই ভোলাগঞ্জ।
সিলেট শহর থেকে ভোলাগঞ্জ এর দূরত্ব ৩৩ কিলোমিটার।
ধলাই নদী বাংলাদেশ অংশে প্রবেশ করে দু'ভাগে বিভক্ত হয়ে প্লান্টের চারপাশ ঘুরে আবার একীভূত হয়েছে।
কোম্পানীগঞ্জ উপজেলা সদরের কাছে ধলাই নদী মিলিত হয়েছে পিয়াইন নদীর সাথে।
একশ একর আয়তনের রোপওয়েটি তাই পরিণত হয়েছে বিশেষ আকর্ষণীয় স্থানে।
ওপারে উঁচু পাহাড়ে ঘেরা সবুজের মায়াজাল।
সেখান থেকে নেমে আসা ঝর্ণার অশান্ত শীতল পানির অস্থির বেগে বয়ে চলা।
গন্তব্য তৃষ্ণার্ত ধলাইয়ের বুক।
স্বচ্ছ নীল জল, সাদা পাথর আর পাহাড়ের সবুজ মিলেমিশে যেন একাকার।
ধলাইয়ের বুকে ছড়িয়ে-ছিটিয়ে থাকা পাথরের বিছানা শোভা বাড়িয়ে দিয়েছে হাজার গুণ।
সাদা পাথরের ওপর দিয়ে বয়ে চলা ঝর্ণার পানির তীব্র স্রোত নয়ন জুড়ায়।
শীতল জলের স্পর্শে প্রাণ জুড়িয়ে যায় নিমিষে।
পাথরের ওপর দিয়ে প্রবল বেগে বয়ে চলা পানির কলকল শব্দে যেন পাগল করা ছন্দ।
বরফ গলার মতো ঠাণ্ডা সেই পানি।
বেশিক্ষণ গা ভেজালে শরীরে শীতের কাঁপন লেগে যাওয়ার মতো অবস্থা হয়।
ছবিগুলো গত ১৮/১০/১৯ তারিখের, ১২জনের একটি গ্রুপ নিয়ে ঘুরে আসি ভোলাগঞ্জ থেকে।
যেভাবে যাবেনঃ দেশের যেকোন প্রান্ত থেকে রাতের নাইট কোচ বাস অথবা ট্রেনে করে সিলেট চলে আসবেন।
সকালবেলা পাঁচভাই রেস্টুরেন্টে নাস্তা করে রিজার্ভ লেগুনা নিয়ে(আসা-যাওয়া) চুক্তিতে চলে যাবেন ভোলাগঞ্জ ১০ নম্বর ঘাটে।
রিজার্ভ ভাড়া পরবে ১৭০০ টাকা।
দরকষাকষি করতে হবে প্রচ্যুর।
পার্কিং খরচ ড্রাইভারের।
সেক্ষেত্রে আমাদের জনপ্রতি ভাড়া পরে ১৪২ টাকা।
নৌকা খরচ রিজার্ভ ৮০০ টাকা।
যেহেতু নদীতে পানি ছিলো খুব কম তাই ১২জনকে একসাথে উঠতে দিয়েছে।
বর্ষা মৌসুমে এক নৌকাতে ৮ জনের বেশী উঠা নিষেধ।
নৌকা খরচ জনপ্রতি ৬৬ টাকা।
ব্যাস আর কোনো খরচ নেই।
দুপুরের খাবার যার যার পচ্ছন্দ, সামর্থ্য অনুযায়ী ১০ নম্বরঘাট থেকে খেয়ে নিতে পারেন।
বাজেট ট্রাভেলারদের জন্য বেস্ট অপশন হবে নগরীর আম্বরখানা থেকে সাদাপাথর পরিবহন বা বিআরটিসি পরিবহনে করে ডিরেক্ট ভোলাগঞ্জ চলে যাওয়া।
সেক্ষেত্রে বাস ভাড়া পরবে ৫৫-৬০ টাকা জনপ্রতি। সতকর্তাঃ
★ প্রচুর খরস্রোতা নদী ধলাই।
তাই, সাঁতার কেটে নদী পার হওয়ার চেষ্টা করবেন না।
যে কোনো সময় তীব্র স্রোতে তলিয়ে যাওয়ার সম্ভাবনা আছে।
★ স্বচ্ছ পানির নীচে দৃশ্যমান পাথর খুবই পিচ্ছিল।
সতর্কতার সাথে পা রাখবেন।
★ প্রয়োজনে লাইফ জ্যাকেট নিন এবং যে কোনো প্রয়োজনে প্রশাসনের সহযোগিতা নিন।
উপজেলা নির্বাহী কর্মকর্তার নাম্বার ( ০১৭৩০৩৩১০৩৩)।
★★ যেখানে সেখানে খাবারের প্যাকেট, ময়লা, আবর্জনা ফেলবেন না।
নির্দিষ্ট স্থানে সবকিছু ফেলুন।
বাংলাদেশকে সুন্দর রাখুন।
কন্টেন্ট রাইটার ও ফটোগ্রাফারঃ কাওসার আহমেদ কাইফ

প্রাচীন পানাম নগর
আজ আমরা আপনাদের সামনে তুলে ধরব বাংলাদেশের এক প্রাচীন নগর, যা আমাদের কাছে পানাম নগর নামে পরিচিত।
পানাম নগর যেতে চাইলে আপনাকে ঢাকা হতে বাসযোগে ঢাকা-চট্টগ্রাম মহাসড়কে সোনারগাঁ মোগরাপাড়া বাসস্ট্যান্ড নামতে হবে।
অত:পর রিক্সা/সিএনজি যোগে চলে যান পানাম নগর যার মোট দূরত্ব ২৭ কি.মি।
পানাম নগর সোনারগাঁ লোক ও কারুশিল্প ফাউন্ডেশন জাদুঘর হতে ০.৫ কি.মি. উত্তরে অবস্থিত।
পানাম বাংলাদেশের চারশত বছর প্রাচীন বাংলাদেশের নগর ভিত্তীক একটি প্রাচীন নগরীর মডেল হিসেবে বিবেচিত হতে পারে।
এর প্রাচীনত্ব আরো গভীর হতে পারে।
''পাইনাম'' ফার্সি শব্দ।
পাইনাম থেকে পানাম। অর্থ আশ্রয়।
ধারনা করা যেতে পারে ঐতিহাসিক ''সড়কে-ই-আযম'' গ্রান্ড ট্রাংঙ্ক রোডের সমাপ্তি এ পানাম নগরেই হয়েছিল।
সে সুবাদে পানাম নগরী ''সরকার-ই-সোনারগাঁওয়ের'' পরগনার হেড কোয়ার্টার হিসেবে ও বিবেচিত।
পানামের প্রাচীনত্ব বহন করে ট্রেজারার হাউস, সেতু, কোস্পানীর কুঠি এবং প্রাচীন বনেদি ইমারত সমূহ।
সোনারগাঁয়ের নান্দনিক চারু ও কারু শিল্পের জন্যে বিখ্যাত মসলিনের আড়ং ছিল পানাম নগর।
পানাম নগরের বিভাশিত বর্নাঢ্য-ইমারত সমূহ স্বাক্ষ্য দেয় একসময় সোনারগাঁয়ের অভিজাত নাগরিকদের বসবাসের কেন্দ্র ছিল।
লোকজ শিল্প সমৃদ্ধ নান্দনিক ফুল, লতাপাতা সম্বলিত দেয়াল, চিত্রিত চারুতায় ভরপুর মায়াবি নাচঘরকে কেন্দ্র করে লোকজ গানের আসর বসতো।
মায়াবি পর্দা দুলে ওঠার মতো মসলিনের পর্দা ঋতু ভিত্তিক বিভিন্ন পূজো উৎসবে মূখর নগরী আবহমান বাংগালির লোকাচার, জীবনাচার, আবহমান জীবন সংস্কৃতির এক জীবন্ত দলিল ছিল পানাম নগর।
লোকজ উপাদানের মোটিভ সম্বলিত একচালা দোচালা ছনের ঘরের মডেল সম্বলিত ইমারত, বঙ্গীয় ''একচালা দোচালা গৃহায়ন'' সংস্কৃতির আদল রূপে সুদূঢ় দিল্লীতে সমাদৃত হয়েছিল এ থেকে কী আমরা ধারনা করতে পারিনা প্রাচীন এ সোনারগাঁয়ের ছনে ছাওয়া কুড়ে ঘরের আদলই মোগল শিল্পকলাকে উৎসাহিত করেছিল।
এসবেরই বহিঃপ্রকাশ ঘটেছিল সোনারগাঁয়ের পৃথিবীখ্যাত নান্দনিক চারু ও কারুশিল্পর জন্যে।
আজকের পর্ব সম্পর্কে আপনাদের মতামত জানান।
আজ ছিল আমাদের ঈদ ভ্রমণ প্রতিবেদনের শেষ পর্ব।
সমগ্র প্রতিবেদন জুড়ে আমরা আপনাদের একটু ভিন্ন ধরনের ভ্রমণ তথ্য দেয়ার চেষ্টা করেছি।
আমাদের সমগ্র প্রতিবেদন সম্পর্কে আপনাদের কেমন লাগলো আমাদের জানাবেন।
সামনে আপনাদের সামনে আরো নতুনভাবে নতুন কিছু ভ্রমণ তথ্য নিয়ে আপনাদের সামনে হাজির হব।
আর ভ্রমণকালীন সময়ে আপনার নিরাপত্তা সবার আগে নিশ্চিত করুন এবং দেশের পর্যটন শিল্প বিকাশের লক্ষে সকল দর্শনীয়স্থান পরিছন্ন রাখুন।

ঐতিহাসিক ছোট সোনা মসজিদ
আমাদের আজকের অভিযান চাঁপাইনবাবগঞ্জ জেলার শিবগঞ্জ উপজেলার শাহবাজপুর ইউনিয়নে, যেখানে অবস্থিত রয়েছে ঐতিহাসিক ছোট সোনা মসজিদ।
এই মসজিদ ব্যাপকভাবে বাংলাদেশের ঐতিহাসিক তাৎপর্য বহন করে।
চাঁপাইনবাবগঞ্জ থেকে শাহবাজপুর ইউনিয়নের দূরত্ব প্রায় ৩৫ কি.মি. ।
বাস অথবা সিএনজি-তে চরেই আপনি সেখানে পৌঁছে যেতে পারবেন।
সময় লাগে প্রায় ৪৫ মি. থেকে ১ ঘন্টা ।
ছোট সোনামসজিদ 'সুলতানি স্থাপত্যের রত্ন' বলে আখ্যাত।
এটি বাংলার রাজধানী গৌড়-লখনৌতির ফিরোজপুর কোয়াটার্স এর তাহখানা কমপ্লেক্স থেকে অর্ধ কিলোমিটার দক্ষিণ-পূর্বে এবং কোতোয়ালী দরওয়াজা থেকে প্রায় তিন কিলোমিটার দক্ষিণে অবস্থিত।
বিশাল এক দিঘির দক্ষিণপাড়ের পশ্চিম অংশ জুড়ে এর অবস্থান।
মসজিদের কিছু দূর পশ্চিমে বাংলাদেশ সরকারের প্রত্নতত্ত্ব অধিপ্তর কর্তৃক কয়েক বছর পূর্বে নির্মিত একটি আধুনিক দ্বিতল গেষ্ট হাউস রয়েছে।
গেষ্ট হাউস ও মসজিদের মধ্য দিয়ে উত্তর-দক্ষিণে একটি আধুনিক রাস্তা চলে গেছে।
মনে হয় রাস্তাটি পুরনো আমলের এবং একসময় এটি কোতোয়ালী দরওয়াজা হয়ে দক্ষিণের শহরতলীর সঙ্গে গৌড়-লখনৌতির মূল শহরের সংযোগ স্থাপন করেছিল।
প্রধান প্রবেশ পথের উপরিভাগে স্থাপিত একটি শিলালিপি অনুযায়ী জনৈক মজলিস-ই-মাজালিস মজলিস মনসুর ওয়ালী মুহম্মদ বিন আলী কর্তৃক মসজিদটি নির্মিত হয়।
শিলালিপিতে নির্মানের সঠিক তারিখ সম্বলিত অক্ষরগুলি মুছে গেছে।
তবে এতে সুলতান আলাউদ্দিন হোসেন শাহ এর নামের উল্লেখ থেকে এটা সুস্পষ্ট যে, মসজিদটি তার রাজত্বকালের (১৪৯৪-১৫১৯) কোন এক সময় নির্মিত।
বলে রাখা ভালো, বাংলাদেশের পুরাতন বিশ টাকার নোটে এই ঐতিহাসিক মসজিদটির ছবি স্থান পেয়েছিল।

মিশন রেইনবো ফলস (পর্ব ১)
লেখকঃ রাহুল সরকার
হয়তো এটি দেখতে খুব সাধারণ ঝর্ণা মনে হতে পারে, তবে এখানে পৌঁছানো আমাদের পক্ষে এত সহজ ছিল না।
অবশ্যই পেশাদার ট্রেকারদের জন্য এটি সহজ ট্রেইল মনে হতে পারে তবে আমাদের পক্ষে এটি বেশ কঠিন ছিল।
ট্রেকিং শুরু হয়েছিল তিরানা নামে একটি গ্রাম থেকে এবং আমরা যে গ্রামে (চেরাপুঞ্জি) থেকেছিলাম সেখান থেকে তিরানা প্রায় ২০ কিলোমিটার দূরে অবস্থিত।
তাই আমরা খুব তাড়াতাড়ি আমাদের যাত্রা শুরু করি এবং সকাল ৯টা টা নাগাদ তিরানাতে পৌঁছেছি।
খুব অল্প সংখ্যক মানুষ ঐদিন ওই পথে ট্র্যাকিং করেছিল।
পার্কিং লটে খুব কমই গাড়ি ছিল, আনুমানিক ৫ থেকে ৬ টি হবে।
সেখানকার ট্যুরিষ্ট গাইডরা পার্কিং এরিয়াতে ছিল, ডাবল ডেকার অবধি চার্জ ছিল ৬০০ রূপি এবং রেইনবো ফলস পর্যন্ত ছিল ১০০০ রূপি।
আমরা রেইনবো ফলস পর্যন্ত একজন গাইড নিয়েছিলাম।
যাত্রা শুরু করার পথে আমরা বহু গ্রামবাসীর সাথে দেখা আমাদের দেখা হয়, যারা আমাদের অভ্যর্থনা জানালেন।
ট্র্যাক থেকে ফিরে আসা কয়েকটি ব্যাগ প্যাকারকে দেখছিলাম এবং তারা স্পষ্টতই ক্লান্ত হয়ে পড়েছিল কারণ তারা উপরের দিকে উঠেছিল।
এক ঘন্টা পরে আমরা পাহাড়ের শেষ প্রান্তে পৌঁছে তারের ব্রিজটি পেরিয়ে যেতে হয়েছিল।
এই ব্রিজটির ধারণ ক্ষমতা বেশ ভালোই মনে হলো।
আর সেই নীচের নদীটি ছিল অসাধারণ।
আমরা বুঝতে পেরেছিলাম যে আমরা কিছুটা দেরি করে এগোচ্ছি আর সেই সাথে আমরা নদীতে কিছু সময় ব্যয় করেছি।
তবে কি আর করা!
নদী, পরিষ্কার জল, পাখিদের আওয়াজ সবকিছু মিলিয়ে ব্যাপারটা স্বর্গীয় মনে হচ্ছিল।
যাই হোক আমরা আবার যাত্রা শুরু করলাম।
সামনে দেখতে পেলাম অন্য একটি ব্রিজ এবং অন্য একটি পর্বতমালার মুখোমুখি যা ছিল আরও শক্তিশালী এবং উচ্চতর।
এটি পেরিয়ে ঠিক পরে আমরা সিঙ্গেল ডেকার রুট ব্রিজ পৌঁছে গেলাম।
ততক্ষণে আমরা সকলেই ক্ষুধার্ত হয়ে পড়েছিলাম, তবে আমাদের মধ্যে কেবল একজনই খাবার আনতে যাওয়ার জন্য সিদ্ধান্ত নিয়েছিলেন এবং সেখানে একটা খাবারই বেশি পাওয়া যায়, সেটা হলো ম্যাগি নুডলস।
আমরা সেখানে দশ মিনিটের জন্য সিঙ্গেল ডেকারটি দেখতে বসেছিলাম।
তারপরে আবার আমরা যাত্রা শুরু করেছিলাম এবং ১০ মিনিটের সাথে আমরা নঙ্গ্রিহাট গ্রামে পৌঁছেছি, যেখানে ডাবল ডেকারটি রয়েছে।
রুট ব্রিজের ঠিক পাশেই আপনি একটি প্রাকৃতিক সুইমিং পুল পাবেন।
আমাদের সাথে আমাদের সাঁতারের পোশাক ছিল এবং আমরা লাফ দেওয়ার সিদ্ধান্ত নিয়েছিলাম।
এটা দুর্দান্ত ছিল।
পরিষ্কার পানি, মাছগুলি আমাদের আশেপাশে ঘোরাফেরা করছিল, এবং জীবনের কিছু অসাধারণ মুহূর্ত পার করছিলাম।
আমাদের দেখে অন্যান্য ভ্রমণকারীরা বেশ অনুপ্রেরণা পেয়েছিলেন এবং তারাও আমাদের সাথে মিলিত হলো।
আমাদের একজন আমাদের স্মরণ করিয়ে দিল যে আমাদের এখনো অনেক দূর যেতে হবে।
তাই আমরা উঠে আবার ট্রেকিং শুরু করলাম। তারপর...

টাঙ্গুয়ার হাওর ভ্রমণলিপি
টাংগুয়ার হাওর বাংলাদেশের বৃহত্তম গ্রুপ জলমহালগুলোর অন্যতম।
বাংলাদেশের উত্তর-পূর্ব প্রান্তে সুনামগঞ্জ জেলার ধর্মপাশা এবং তাহিরপুর উপজেলাস্থিত জীববৈচিত্রে সমৃদ্ধ মিঠা পানির এ হাওর বাংলাদেশের ২য় রামসার এলাকা।
ভারতের মেঘালয়ের খাসিয়া, জৈন্তা পাহাড়ের পাদদেশে সারি সারি হিজল-করচ শোভিত, পাখিদের কলকাকলি মুখরিত টাংগুয়ার হাওর মাছ, পাখি এবং অন্যান্য জলজ প্রাণীর এক বিশাল অভয়াশ্রম।
বর্তমানে মোট জলমহাল সংখ্যা ৫১টি এবং মোট আয়তন ৬,৯১২.২০ একর।
তবে নলখাগড়া বন, হিজল করচ বনসহ বর্ষাকালে সমগ্র হাওরটির আয়তন দাড়ায় প্রায় ২০.০০০ একর।
টাংগুয়ার হাওর প্রকৃতির অকৃপণ দানে সমৃদ্ধ এ হাওর শুধু একটি জলমহাল বা মাছ প্রতিপালন, সংরক্ষণ ও আহরণেরই স্থান নয়।
এটি একটি মাদার ফিশারী।
হিজল করচের দৃষ্টি নন্দন সারি এ হাওরকে করেছে মোহনীয়।
এ ছাড়াও নলখাগড়া, দুধিলতা, নীল শাপলা, পানিফল, শোলা, হেলঞ্চা, শতমূলি, শীতলপাটি, স্বর্ণলতা, বনতুলসী ইত্যাদি সহ দু'শ প্রজাতিরও বেশী গাছগাছালী রয়েছে এ প্রতিবেশ অঞ্চলে।
জেলা প্রশাসনের কার্যকর ও টেকসই ব্যবস্থা গ্রহণের ফলে বর্তমানে এ হাওরে রয়েছে ছোট বড় ১৪১ প্রজাতির ২০৮ প্রজাতির পাখি, ১ প্রজাতির উভচর প্রাণী, ৩৪ প্রজাতির সরীসৃপ, ৬ প্রজাতির কচ্ছপ, ৭ প্রজাতির গিরগিটি এবং ২১ প্রজাতির সাপ।
নলখাগড়া বন বৃদ্ধি পেয়েছে কয়েকগুণ।
শীত মৌসুমে অতীতের সকল রেকর্ড ভেঙ্গে ব্যাপক পাখির আগমন ও অবস্থানে মুখরিত হয় টাঙ্গুয়ার হাওর।
বিলুপ্ত প্রায় প্যালাসেস ঈগল, বৃহদাকার গ্রে-কিংষ্টর্ক, শকুন এবং বিপুল সংখ্যক অতিথি পাখি ছিল টাঙ্গুয়ার হাওরের অবিস্মরণীয় দৃশ্য।
স্থানীয় জাতের পাখি পানকৌড়ি, কালেম, বৈদর, ডাহুক নানা প্রকার বালিহাঁস, গাংচিল, বক, সারস প্রভৃতির সমাহারও বিস্ময়কর।
সাধারণ হিসাবে বিগত শীত মৌসুমের প্রতিটিতে ২০/২৫ লক্ষ পাখি টাঙ্গুয়ার হাওরে ছিল বলে অনুমান করা হয়।
কোন কোন স্থানে বিশাল এলাকা জুড়ে শুধু পাখিদের ভেসে থাকতে দেখা যায়।
টাঙ্গুয়ার হাওর মাছ-পাখী এবং উদ্ভিদের পরস্পর নির্ভরশীল এক অনন্য ইকোসিস্টেম।
মাছের অভয়াশ্রম হিসাবে এর গুরুত্ব সবচেয়ে বেশী।
টাঙ্গুয়ার হাওর যেতে হলে বাংলাদেশের যে কোন প্রান্ত হতে চলে আসুন সুনামগঞ্জ ।
সুনামগঞ্জ এসে আপনি আরেকটি ঐতিহাসিক স্থাপনা দেখতে পাবেন, আর সেটি হল হাসন রাজার বাড়ি ।
তবে এই বাড়ি দেখতে হলে আপনাকে রাতে সুনামগঞ্জ এক রাত কাটাতে হবে ।
আর এছাড়াও রাতের বেলা সুরমা নদীর অপরূপ দৃশ্যও দেখে নিতে পারেন।
নদীর এই দৃশ্য দেখে পরদিন সকালে হাছন রাজার বাড়ী দর্শন করে চলে আসুন আব্দুজ জুহুর সেতুতে।
সেখান থেকে আপনি আপনার পছন্দমত বাহনে চেপে চলে যান তাহিরপুর, সময় লাগবে কম বেশি দুই ঘন্টা।
যেতে পথে আপনি দেখতে পাবেন শাহ আরেফিনের মাজার , বারেকেরটিলা , যাদু কাটা নদী , লাউরের গর, ইন্ডিয়ার বর্ডার সংলগ্ন অপরূপ কিছু ঝর্না।
তবে এইসব দেখতে হলে বাইকে আসাটাই উত্তম।
তাহিরপুর এ আসার পর সরকারি ডাকবাংলো এবং ইউনও রেস্ট হাউস এ রুম নিতে পারেন ( এক্ষত্রে রুম আগে বুকিং দিতে হয়) ।
রুম ভাড়া ৩০০ টাকা ।
তাহিরপুরে তেমন ভাল মানের খাবার হোটেল পাবেন না ।
তবে কয়েকটি হোটেলে মাঝারি মানের খাবার পেয়ে যাবেন।
এরপর ঐ রাতটি গেস্ট হাউস এ থেকে পরদিন সকালে তাহিরপুর নৌকা ঘাটে গিয়ে দরদাম করে টাঙ্গুয়ার উদ্দেশ্যে যাত্রা শুরু করবেন।
মনে রাখবেন দুপুরের খাবারের জন্য তাহিরপুর বাজার থকে প্রয়োজনীয় উপকরণ নিয়ে নিবেন।
আর ৩-৪ ঘণ্টা পুরো টাঙ্গুয়া ভ্রমণ করে যদি সময় থাকে তাহলে মেঘালয় সংলগ্ন গ্রাম এবং গারো পাড়া বাঙ্গালভিটা দেখতে পারেন ।
আর রাতে নৌকাতে থাকতে চাইলে মেঘালয় সীমান্ত বর্তী গ্রাম বাঘলি তে থাকার চেষ্টা করবেন ।
কারন এখানে আপনি রাতের খাবারের পাশাপাশি নিরাপদে থাকবেন ।
আর সবসময়ের মত বলে রাখি, মন খুলে ঘুরুন এবং প্রান ভরে দেখুন কিন্তু এই মাঝে এমন কোন কাজ করবেন না যাতে করে এই সুন্দর ও নিষ্পাপ প্রকৃতির ব্যাঘাত ঘটে।
কেননা আপনার পর আরো একজন পর্যটক আসবে এই সুন্দরের স্বাদ আস্বাদন করতে।
সুতরাং, তাকেও সূযোগ করে দিন।

যেভাবে যাচাই করবেন মানসম্মত হোটেল
বেশ কিছুদিন আগেও একটি মানসম্মত হোটেল খুঁজতে গিয়ে দেখা যেতো সেখানে নিরাপদ পানি ও বিদ্যুৎ সরবরাহ ব্যবস্থা নিয়ে অস্পষ্ট বিবরণ থাকতো।
বর্তমানে ক্রমবর্ধমান হোটেলগুলি পরিবেশগত ও সামাজিকভাবে আরও মানসম্মত হওয়ার জন্য উদ্ভাবনী কৌশল বাস্তবায়িত করছে এবং নতুন নতুন প্রকল্প নিয়ে চিন্তা ভাবনা করছে।
গ্রীনওয়াশিং বেড়ে ওঠার কারণে যেসব হোটেলগুলো সর্বোত্তমভাবে উন্নতিকরনের চেষ্টা করছে, তাদের বাকিদের থেকে আলাদা করা কঠিন হয়ে যাচ্ছে।
এখানে আপনি যে হোটেলটি খুঁজচ্ছেন তা সত্যিকার অর্থে মান উন্নয়নে কাজ করছে কিনা তা বুঝার জন্য চারটি গুরুত্বপূর্ণ দিক তুলে ধরা হলো। ১।
একটি মানসম্মত নীতি থাকতে হবেঃ
যে হোটেলটি মানসম্মত উন্নয়নের প্রতিশ্রুতি দিচ্ছে , তাদের ওয়েবসাইটে অবশ্যই একটি মানসম্মত নীতি থাকতে হবে।
ওয়েবসাইটে যদি উল্লেখ থাকে তারা আর্থচেক বা লিডারশীপ ইন এনার্জি অ্যান্ড এনভায়ারনমেণ্টাল ডিজাইনের (এলইইডি) মতো কোনও বিশ্বাসযোগ্য সংস্থার দ্বারা প্রসংশিত হয়েছে তাহলে এটা বুঝতে হবে তাদের সুনির্দিষ্ট দীর্শস্থায়ী উদ্যোগগুলি যথাযথভাবে স্বীকৃতি পেয়েছে।
আপনি যদি এই তথ্যগুলো ওয়েবসাইটে খুঁজে না পান তবে হোটেলটির সাথে যোগাযোগ করুন।
যদি তারা নির্দিষ্ট সুবিধাগুলো সরবারহ করতে না পারেন তাহলে সাবধান হন।
মনে রাখবেন যে ছোট ছোট হোটেলগুলো প্রায়শই প্রশংসাপত্র সংগ্রহের জন্য মানদণ্ডে প্রদানকৃত শর্তাবলী পূরণ করতে ব্যয়বহুল উন্নতিসাধনে হিমশিম খেতে হয়, যা মান নিয়ে প্রশ্ন তুলে।
তাই শুধুমাত্র প্রশংসাপত্র যাচাই করে হোটেল নির্বাচন করার ভুল করবেন না। ২।
পরিবেশগত প্রভাব সীমিত রাখতে প্রতিশ্রুতিবদ্ধঃ
অনেক হোটেল যথাযথ মান বজায় রাখার জন্য অনেক জনপ্রিয়তা অর্জন করেছে, এছাড়া এমন অনেক হোটেল আছে যারা তাদের হোটেলে পরিবেশ বান্ধব প্রযুক্তি ব্যবহার করে হোটেল বাণিজ্যে নতুন একটি প্রথা চালু করেছে।
যেমন ধরা যাক, পর্যাপ্ত পানি ও বিদ্যুৎ সরবারহ রাখার পাশাপাশি তারা হোটেলের ছাঁদে মৌমাছির চাষ, প্লাস্টিকের পরিবর্তে কাঁচের ব্যবহার, স্থানীয় কৃষ্টি / ঐতিহ্যের ভিত্তিতে হোটেলের অভ্যন্তরীণ সজ্জা, ময়লা ফেলার পাত্রগুলো পুনঃব্যবহার করা যায় এমন উপাদান ( মাটির পাত্র ) দিয়ে তৈরি পাত্র ব্যবহার করা, পরিষ্কারক হিসেবে পরিবেশ বান্ধব উপযোগী পণ্য ব্যবহার এবং শুধুমাত্র বিশেষ প্রয়োজনে লিলেন, নাইলন এসব কাপড়ের ব্যবহার। ৩।
স্থানীয় জনগোষ্ঠীর সাথে নিবিরভাবে কাজ করেঃ
মানসম্মত হোটেলগুলো স্থানীয় জনগণকে ক্ষমতাশীল করে তোলে।
এটি সাধারণত স্থানীয় কর্মীদের নিয়োগ করা, প্রশিক্ষণ প্রদান করা, যথাযত অর্থ প্রদান করা, স্থানীয় ঐতিহ্য তুলে ধরা, জনগোষ্ঠীর উন্নতির জন্য বিভিন্ন পদক্ষেপ গ্রহন করা।
এর পাশাপাশি বিভিন্ন ট্যুর গ্রুপ স্থানীয় লোক দ্বারা পরিচালনা করা এতে ব্যবসায় নতুন মাত্রা তৈরি হয় এবং স্থানীয় সংস্কৃতি ও ঐতিহ্য সংরক্ষণে উৎসাহী করা যায়। ৪।
পর্যটক / অতিথিদের হোটেল কার্যক্রমের সাথে সম্পৃক্ত হতে উৎসাহিত করেঃ
সত্যিকারের একটি মানসম্মত হোটেল অতিথিদের তাদের আন্তঃসংযোগমূলক উদ্যোগসমূহ যেমনঃ পুনরায় ব্যবহারযোগ্য পানির বোতল এবং ফিল্টারযুক্ত পানির রিফিলগুলি, বিনামূল্যে বা সস্তা সাইকেল ভাড়া বা ভাগাভাগি পরিবহণ সহ বিকল্প পরিবহনগুলি সরবারহ করে থাকে।
এছাড়াও স্থানীয় লোকজন এবং ব্যবসায়িদের স্বার্থ রক্ষা হয় এমন নিয়মাবলী অন্তর্ভুক্ত করে তাদের নেতৃত্ব অনুসরণ করতে অনুপ্রাণিত করবে।
টেকসই হোটেলগুলো সাধারণত অতিথিদের চেক-ইন করার পরে হোটেলের পদক্ষেপগুলোকে সমর্থন করার জন্য মৌখিকভাবে উৎসাহ দেয়।
কন্টেন্ট রাইটারঃ দেবযানী দত্ত পিয়াল

পুরান ঢাকার গোলাপী প্রাসাদ
পর্যটনলিপি আপনাদের সামনে তুলে ধরবে অতি পরিচিত আহসান মঞ্জিল, যার আরেক নাম গোলাপী প্রাসাদ।
আহসান মঞ্জিল বুড়িগঙ্গা নদীর তীরে কুমারটুলি এলাকায় ঢাকার নওয়াবদের আবাসিক প্রাসাদ ও জমিদারির সদর কাচারি, যা বর্তমানে জাদুঘর।
কথিত আছে, মুঘল আমলে এখানে জামালপুর পরগণার জমিদার শেখ এনায়েতউল্লাহ্'র রঙমহল ছিল এ স্থানটি।
পরে তাঁর পুত্র মতিউল্লাহ্'র নিকট থেকে রঙমহলটি ফরাসিরা ক্রয় করে এখানে একটি বাণিজ্য কুঠি স্থাপন করে।
১৮৩০ সালে খাজা আলীমুল্লাহ্ ফরাসিদের নিকট থেকে কুঠিবাড়িটি কিনে নেন এবং প্রয়োজনীয় সংস্কার সাধন করে এটি নিজের বাসভবনে পরিণত করেন।
এ বাসভবনকে কেন্দ্র করে খাজা আব্দুল গণি মার্টিন অ্যান্ড কোম্পানী নামক একটি ইউরোপীয় নির্মাণ ও প্রকৌশলী প্রতিষ্ঠানকে দিয়ে একটি মাস্টার প্ল্যান তৈরী করান যার প্রধান ইমারত ছিল আহসান মঞ্জিল।
১৮৫৯ সালে আহসান মঞ্জিলের নির্মাণ কাজ শুরু হয়ে ১৮৭২ সালে সমাপ্ত হয়।
আব্দুল গণি তাঁর পুত্র খাজা আহসানউল্লাহ'র নামানুসারে ভবনের নামকরণ করেন আহ্সান মঞ্জিল।
ওই যুগে নবনির্মিত প্রাসাদ ভবনটি রঙমহল এবং পূর্বেকার ভবনটি অন্দরমহল নামে পরিচিত ছিল।
আহসান মঞ্জিল দেশের একটি উল্লেখযোগ্য স্থাপত্য নিদর্শন।
১ মিটার উঁচু বেদির উপর স্থাপিত দ্বিতল প্রাসাদ ভবনটির আয়তন দৈর্ঘে ১২৫.৪ বর্গমিটার ও প্রস্থে ২৮.৫ বর্গমিটার।
নিচতলায় মেঝে থেকে ছাদ পর্যন্ত উচ্চতা ৫ মিটার ও দোতলায় ৫.৮ মিটার।
প্রাসাদটির উত্তর ও দক্ষিণ উভয় দিকে একতলার সমান উঁচু করে গাড়ি বারান্দার উপর দিয়ে দোতলার বারান্দা থেকে একটি সুবৃহৎ খোলা সিঁড়ি সন্মুখস্থ বাগান দিয়ে নদীর ধার পর্যন্ত নেমে গেছে।
সিঁড়ির সামনে বাগানে একটি ফোয়ারা ছিল যা বর্তমানে নেই।
প্রাসাদের উভয় তলার উত্তর ও দক্ষিণ দিকে রয়েছে অর্ধবৃত্তাকার খিলান সহযোগে প্রশস্ত বারান্দা।
বারান্দা ও কক্ষগুলির মেঝে মার্বেল পাথরে শোভিত।
আহসান মঞ্জিলের ঐতিহাসিক ও স্থাপত্যিক গুরুত্ব অনুধাবন করে বাংলাদেশ সরকার ভবনটিকে সংস্কার করে জাদুঘরে পরিণত করেছে।
গণপুর্ত ও স্থাপত্য অধিদপ্তরের দায়িত্বে এর সংস্কার কাজ ১৯৯২ সালে সম্পন্ন করে ওই বছরেরই ২০ সেপ্টেম্বর থেকে প্রাসাদটি বাংলাদেশ জাতীয় জাদুঘর-এর নিয়ন্ত্রণে আনা হয় এবং এখানে একটি জাদুঘর স্থাপন করা হয়।

নওগাঁ জেলার ইতিহাস ও ঐতিহ্য
পর্যটনের পর্যাপ্ত সুযোগ সুবিধা না থাকলেও ঐতিহাসিক গুরুত্বের দিক দিয়ে নওগাঁ জেলা অত্যন্ত সমৃদ্ধ।
নওগাঁ জেলার মান্দা উপজেলায় অবসিহত ধূসর পাথর দ্বারা নির্মিত কুসুমবা মসজিদ, বদলগাছী উপজেলায় এশিয়ার বৃহত্তম বৌদ্ধ বিহার, পাহাড়পুর বৌদ্ধ বিহার, হলুদ বিহার, ধামইরহাট উপজেলায় অবসিহত ভীমের পান্টি, মাহিসন্তোষ, আলতাদীঘি ও জগদলবাড়ি, আগ্রাদ্বিগুন পুরাকীর্তির ধ্বংসাবশেষ, পত্মীতলা উপজেলায় অবসিহত দিব্যক জয়স্তম্ভ, নওগাঁত সদর উপজেলায় দুবলহাটি জমিদার বাড়ি ও বলিহার রাজবাড়ি এবং আত্রাই উপজেলায় অবসিহত বিশ্বকবি রবীন্দ্রনাথ ঠাকুরের স্মৃতি বিজড়িত পতিসর কুঠিবাড়ি অবস্থিত ।
আপনার যারা কুসুম্বা মসজিদ যেতে চান তাদের জন্য বলে রাখি নওগাঁ - রাজশাহী মহাসড়কে বাসযোগে ৪০ মিনিট সময় লাগবে।
কুশুম্বা মসজিদ আত্রাই নদীর দক্ষিণ-পশ্চিম দিকে এবং মান্দা উপজেলা সদর থেকে তিন কিলোমিটার দুরে রাজশাহী-নওগাঁ মহাসড়কের পশ্চিমে অবস্থিত।
বরেন্দ্র জনপদের নওগাঁ জেলার বৃহত্তম উপজেলা মান্দায় অবস্থিত ঐতিহাসিক কুশুম্বা মসজিদ সুলতানী আমলের একটি উজ্জ্বল নিদর্শন।
এর মিহরাবের উপরে সুলতান আলা-উদ-দীন হোসাইন শাহ এর নাম লিপিবদ্ধ থাকায় ধারনা করা হয় তাঁর শাসনামলে মসজিদটি নির্মিত হয়।
এই মসজিদটি চতুস্কোণ বিশিষ্ট কালো ও ধুসর বর্ণের পাথর এবং পোড়া মাটির ইষ্টক দ্বারা নির্মিত।
জ্যামিতিক নক্সার আদলে পোড়ামাটির সুদৃশ্য কারুকাজ খচিত মাটির টালি, মিহরাবে বিভিন্ন ফুল, লতা-পাতা ঝুলন্ত শিকল ও মনোরম শৈল্পিক কারুকাজ যা মুসলিম স্থাপত্য কলার অপূর্ব সমাহার।
ইটের তৈরী এই মসজিদের দেওয়াল গুলো বাইরে ও ভিতরে পাথর দ্বারা আবৃত।
মসজিদের চার কোনে ৪ টি অষ্টকোনাকার বুরুজ বা টারেট আছে।
মসজিদের অভ্যন্তরে দুটি প্রসস্থ স্তম্ভ আছে।
এই দুটি স্তম্ভ ও চার পাশের দেয়ালের উপর মসজিদের ৬ টি গম্বুজ আছে।
মসজিদটির সম্মূখে ২৫.৮৩ একের আয়তনের একটি বিশাল জলাশয় রয়েছে।
মসজিদের অভ্যন্তরে উত্তর-পশ্চিম কোনে স্তম্ভের উপর একটি উচু আসন রয়েছে।
এই আসনে বসেই কাজী/বিচারক বিচার কার্য পরিচালনা করতেন বলে ধারনা করা হয়।
নওগাঁ গিয়ে পাহাড়পুর না গেলে আপনার ভ্রমণটাই বৃথা।
নওগাঁ বালুডাংগা বাস টার্মিনাল হতে সরাসরি বাসযোগে ঐতিহাসিক পাহাড়পুরে যাওয়া যায় যার আনুমানিক দূরত্ব আনুমানিক ৩২ কিঃমিঃ।
পাহাড়পুর বৌদ্ধবিহার বা সোমপুর বিহার: বদলগাছী উপজেলা তথা নওগাঁ জেলার সর্বাপেক্ষা গৌরবময় দর্শনীয় স্থান হলো সোমপুর বিহার বা পাহাড়পুর বৌদ্ধবিহার।
বর্তমান পাহাড়পুর ইউনিয়ন পরিষদের অর্ন্তগত পাহাড়পুর গ্রামে পাহাড়পুর বৌদ্ধ বিহার অবস্থিত।
পাহাড়পুর নামটি আধুনিক এর প্রাচীন নাম সোমপুর।
বাংলাদেশে সপ্তম শতাব্দিতে (৭৭০-৮১০ খ্রি:) বৌদ্ধ ধর্মীয় পাল রাজ বংশের প্রতিষ্ঠা হয়।
খ্রীষ্টিয় অষ্টম ও নবম শতাব্দিতে পাল বংশের দ্বিতীয় ও তৃতীয় রাজা ধর্মপাল ও তার পুত্র দেবপাল বাংলা, বিহার এবং কনৌজ পর্যন্ত বিরাট সম্রাজ্য প্রতিষ্ঠা করেন।
বৌদ্ধ ধর্মের চরম উৎকর্ষতার যুগে তাদেরই পৃষ্ঠপোষকতায় বাংলাদেশে এই পাহাড়পুর বিহার ও মন্দির গড়ে ওঠে।
ঐতিহাসিক ও ভৌগলিক কারণে এই মহাবিহারটি ধ্বংসস্তুপে পরিনত হলেও আজও এই অপূর্ব বিহারটি এশিয়ার মধ্যে সর্বশ্রেষ্ঠ বৌদ্ধ বিহার বলে সগৌরবে দন্ডায়মান।
পাহাড়পুর বৌদ্ধ বিহারে বৌদ্ধ ভিক্ষুদের জন্য ১৭৭ টি কক্ষ ছিল।
মোট ৭০.৩১ একর জমির উপর পাহাড়পুর বৌদ্ধবিহার অবস্থিত।
বর্তমানে বাংলাদেশ প্রত্নতত্ত্ব বিভাগ এখানে একটি যাদুঘর, একটি রেষ্ট হাউজ ও কয়েকটি প্রশাসনিক ভবন নির্মাণ করেছে।
১৯৩৪ খ্রি: পর্যন্ত খননের ফলে প্রত্নতত্ত্ব বিভাগ এই বিহারের পূর্ব দিকে সত্যপিরের ভিটা ও মন্দিরের চর্তুদিক বেষ্টীত কক্ষগুলো ও সমগ্র প্রত্নাবশেষটি আবিস্কার করেন।
এর মধ্যভাগে প্রধান বিহার এবং তাকে ঘিরে ১৯৮টি বাসপযোগি কক্ষ, বিস্তৃত প্রবেশ পথ, অসংখ্য বিনোদনস্তুপ, ছোট ছোট মন্দির, পুষ্করিণী অবস্থিত।
মন্দিরটি উত্তর-দক্ষিণে দৈঘ্য ৩৫৭ ফুট প্রস্থে পূর্ব-পশ্চিমে ৩১৪ ফুট।
মূল বিহারটি এর মধ্যস্থলে অবস্থিত।
সন্ধ্যাবর্তী এখানকার রাজার কণ্যা ছিলেন।
আকর্ষনীয় স্থাপত্য বিশাল আয়তন ও ঐতিহাসিক গুরুত্বের জন্য পাহাড়পুর বৌদ্ধবিহার আজ বিশ্বের অন্যতম প্রাচীন সংস্কৃতিক ঐতিহ্য হিসাবে স্বীকৃত।
সম্প্রতি এটি ইউনেস্কো কর্তৃক বিশ্ব ঐতিহ্যের তালিকা ভূক্ত হয়েছে।
ঐ পাহাড়পুরের প্রস্তর গ্রাত্রে ৬৩টি মুর্তি দেখা যায়।
মন্দির গ্রাত্রেও বহু জীব-জন্তুর মুর্তি পাওয়া যায়।
মূল ভূমি থেকে বিহারটির উচু প্রায় ৭২ ফুট।
পাহাড়পুরকে প্রাচীন নালন্দা বিশ্ববিদ্যালয়ের মিনি সংস্করণ হিসেবে চিহিত করা যায়।
প্রতি বছর এখানে বহু দেশী-বিদেশী পর্যটক ও সাধারণ মানুষের সমাগম হয়।
নওগাঁ জেলা শহর থেকে ১৮ কিলোমিটার পশ্চিমে বলিহার ইউনিয়নের কুড়মইল মৌজায় বলিহার রাজবাড়ি অবস্থিত।
নওগার পুরাতন জমিদারের মধ্যে যারা মুসলিম পর্বে জায়গীর লাভ করেছিল বলিহারের জমিদার তাদের মধ্যে একজন।
কথিত আছে যে, সম্রাট আওরঙ্গজেবের এক সনদ বলে বলিহারের এক জমিদার জায়গীর লাভ করেন।
বলিহারের নয় চাকার রথ প্রসিদ্ধ ছিল।
বলিহারের জমিদারদের মধ্যে অনেকেই উচ্চ শিক্ষিত ছিলেন।
রাজা কৃষ্ণেন্দ্রনাথ রায় একজন লেখক ছিলেন।
বলিহারের জমিদার রাজেন্দ্র ১৮২৩ খিস্টাব্দে লোকান্তরিত হবার পূর্বে এখানকার বিখ্যাত দূর্গামন্দিরে রাজ রাজেশ্বরী দেবীর অপরূপা পিতলের মুর্তি প্রতিষ্ঠা করেছিলেন।
মন্দির ভবনের ভিতরে অনেক কক্ষ।
এই কক্ষগুলিও এক একটি মন্দির ছিল বলে জানা যায়।
বলিহার রাজবাড়ির সম্মুখের কারুকার্যময় অলংকরণ বিশিষ্ট মন্দির ও বিশাল দ্বিতল রাজবাড়ির অংশ দর্শকদের নিকট আজও আকর্ষণীয়।
এবার পতিসর কাচারীবাড়ী নিয়ে কিছু বলা যাক।
কলকাতার জোড়াসাঁকোর ঠাকুর পরিবারের বাংলাদেশে শিলাইদহ, শাহাজাদপুর ও কালিগ্রাম পরগনাসহ মোট তিনটি জমিদারি ছিল।
ভাগবাটোয়ারা সূত্রে রবীন্দ্রনাথের ভাগে পড়ে কালিগ্রাম পরগনা।
গোলাম মুরশিদের মতে রবীন্দ্রনাথ ঠাকুর জমিদারির দায়িত্ব নিয়ে পতিসর আসেন ১৮৯০ সালের ডিসেম্বর মাসে।
আহমদ রফিকের মতে রবীন্দ্রনাথ ঠাকুর ১৮৯১ সালের ১৩ জানুয়ারী শাহাজাদপুর হতে পতিসর অভিমুখে রওনা হয়ে সম্ভবত ১৬ জানুয়ারী পতিসর পৌঁছান।
পতিসর থেকে স্ত্রী মৃণালিনী দেবীকে পত্রে লেখেন-''আজ আমি কালীগ্রামে এসে পৌঁছালুম, তিন দিন সময় লাগল।'
' কালিগ্রাম স্টেটের কাচারীবাড়ী ছিল পতিসরে ।
কাচারীবাড়ীটি নাগর নদীর তীরে অবস্থিত।
কাচারীবাড়ীটি নির্মাণের পর ১৯৯১ সালে সংস্কার করা হয়।
এখানে রবীন্দ্রনাথ ঠাকুরের স্মৃতিবিজরিত অনেক নিদর্শন রয়েছে।
কাচারী বাড়ীটির পাশেই রয়েছে দেবেন্দ্র মঞ্চ ও রবীন্দ্র সরোবর।
এখানে প্রতি বছরের ২৫শে বৈশাখ রবীন্দ্র জন্মজয়ন্তী পালন করা হয়।
পতিসর সম্পর্কে তিনি লেখেন-বাংলাদেশের আর পাঁচটা গ্রামের মতই পতিসর ছোটোখাটো একটি গ্রাম, স্থানীয় লোকজনের ভাষায় অবশ্য গন্ডগ্রাম।
পতিসর-কালীগ্রাম পরগনার জমিদারির সদর কাছারি এই গ্রামে বলেই এর গুরুত্ব ভিন্ন।
এখানে এসে তিনি বৃহৎ গ্রামময় পল্লী বাংলা মানুষের দুঃভরা মুখ দেখতে পেয়েছিলেন।
'স্বর্গ হইতে বিদায়' নিয়ে মানুষের কাছে তাঁর অবস্থান নির্ধারণ করে কবি ধূলিধূসরিত মাটির পৃথিবীতে, তাঁর ভাষায় 'সংসারের তীরে' নেমে আসেন।
তিনি অনুন্নত পরগনার রাস্তাঘাট নির্মাণ, কূপ, দীঘি, পুকুর খনন, জঙ্গল পরিষ্কার, গ্রাম্য সালিসী ব্যবস্থা ও মহাজনদের সুদের হাত হতে দরিদ্র প্রজাদের রক্ষা করেন।
রবীন্দ্রনাথ পরগণার উন্নয়নের পাশাপাশি শিক্ষার দিকে বেশি গুরুত্ব দেন।
এ মানুষগুলোর শিক্ষার জন্য তিনি গ্রামে গ্রামে অবৈতনিক শিক্ষা চালু করেন।
কালীগ্রাম পরগনার প্রজাদের শিক্ষায় আলোকিত করার জন্য রবীন্দ্রনাথ ঠাকুর ১৯১৩ সালে তিনটি স্কুল প্রতিষ্ঠা করেন।
তিনি নোবেল পুরস্কারের সমুদয় অর্থ কালীগ্রাম পরগনার উন্নয়নে কাজে লাগান।
পতিসরে তিনি কালীগ্রাম রথীন্দ্রনাথ ইনস্টিটিউট স্থাপন করেন।
১৯৯১ সাল থেকে ১৯৩৭ সাল পর্যন্ত অসংখ্য কবিতা, গান, গল্প, উপন্যাস ও চিঠিপত্র লিখেছেন।
জেলা শহর থেকে ৫৪ কিঃমিঃ দূরে ধামইরহাট উপজেলায় জগদ্দল বিহার অবস্থিত।
এটি একটি প্রাচীন কীর্তি।
বর্তমানে স্থানীয় জনগণ এটাকে বটকৃষ্ণ রায় নামক একজন জমিদারের বাড়ীর ধ্বংসাবশেষ বলে মনে করে।
আপনারাও চাইলে দেখে আসতে পারেন এই ধ্বংসাবশেষ।

রোমাঞ্চকর হামহাম
বন্ধুরা আজ আমরা আপনাদের নিয়ে যাব হামহাম জলপ্রপাতের পাদদেশে।
হামহাম এর অবস্থান মৌলভীবাজার জেলার কমলগঞ্জ উপজেলার রাজকান্দি রিজার্ভ ফরেস্ট।
তবে হামহাম যাবার পথে বন্ধুরা খুব সতর্ক থাকতে হবে।
কেননা হামহাম যাবার পথ বেশ দুর্গম এবং বর্ষায় এই পথের মাটি বেশ আঠালো।
আর এই এলাকা কিন্তু জোঁকের অভয়ারণ্য বলতে পারেন।
তবে হামহামের সৌন্দর্যের কাছে এই সকল কষ্ট এক মুহূর্তেই হার মানবে, কথা দিলাম।
দু'পাশে মনোরম দৃশ্য উপভোগ করতে করতে পায়ে হেটে চলে যাবেন রাজকান্দি রিজার্ভ ফরেস্টের কুরমা বনবিটের দিকে।
গহীন অরণ্য ঘেরা দুর্গম পাহাড়ি এলাকা এটি।
আর এর ভেতরই লুকিয়ে আছে নৈসর্গিক এই জলপ্রপাত।
লোকালয় আর শহর থেকে দূরে হওয়ায় যাওয়ার জন্য যোগাযোগ ব্যবস্থা নেই বললেই চলে।
তবে চা বাগানের সরু রাস্তা দিয়ে সিএনজি নিয়ে কমলগঞ্জের একেবারে শেষ গ্রাম কলাবনপাড়া পর্যন্ত আসা যায়।
জায়গাটি তৈলংবাড়ি নামেও পরিচিত।
এক্ষেত্রে সিএনজি রিজার্ভ করে নিয়ে আসাই ভালো।
মূলত, এই তৈলংবাড়ির পর থেকেই আর তেমন কোনো জনবসতি নেই।
আর এখান থেকেই শুরু হয় হামহাম যাওয়ার আসল অ্যাডভেঞ্চার।
চারদিকে বাঁশবন আর, ঘনজঙ্গল।
কখনোবা খাড়া পথ বেয়ে নামতে হবে, আবার কখনো খাড়া বেয়ে উপরে উঠতে হবে।
একপাশে খাঁদ, আরেক পাশে ঘনজঙ্গল।
প্রচণ্ড কষ্ট উপেক্ষা করে সকলের লক্ষ্য নতুন কিছু দেখার।
নতুন কিছু আবিষ্কারের।
যতোই বনের গভীরে যাবেন, ততোই নীরবতা বাড়বে।
কখনো কখনো এই নীরবতা ভাঙ্গছে ঝিরি পথের বহমান পানির কল কল আওয়াজে।
আবার কখনওবা অজানা কোনো পাখির ডাকের শব্দে।
কিছুদিন আগেও শহুরে মানুষদের কাছে অনেকটা অজানাই ছিলো এই ঝর্ণা।
এই বুনো পথে আপনাকে প্রায় ৩ ঘণ্টা হাটতে হবে।
প্রকৃতি যেন নিজ হাতে সাজিয়েছে এই পথটি।
ভর দুপুরে গাছের ফাঁক দিয়ে আসা মৃদু আলো এই সৌন্দর্যের সঙ্গী।
আর এতো কিছুর পর যখন দেখবেন ১৬০ ফিট ওপর থেকে নেমে আসা জলরাশির সেই অসম্ভব সুন্দর দৃশ্য তুখন সকলেই কিছুক্ষণের জন্য হয়তো বাকরুদ্ধ হয়ে যাবেন।
যেনো বছরের পর বছর ধরে রাখা নিজের যৌবন আপনাদের দেখানোর জন্যই সে অপেক্ষা করছিলো।
প্রবল ধারায় উপর থেকে গড়িয়ে পড়ছে পানি।
সঙ্গে চারদিকে হিমশীতল পরিবেশ।
এক নাগাড়ে ছোটবড় পাথরের ওপর পড়ে যাচ্ছে ঝরনার পানি।
এত তৈরি হচ্ছে এক কুয়াশাময় পরিবেশ।
যেভাবে যাবেন: ঢাকা থেকে মৌলভীবাজার যাওয়ার সরাসরি বাস আছে।
ভাড়া ৪০০-৪৫০ টাকা।
এছাড়া শ্রীমঙ্গল থেকেও যাওয়া যায়।
মৌলভীবাজার থেকে যেতে হবে কমলগঞ্জ।
সেখান থেকে আদমপুর বাজার, বাস ভাড়া ১৫-২০ টাকা।
এখান থেকে ২০০-২৫০ টাকা সিএনজি ভাড়ায় পৌঁছে যেতে পারেন আদিবাসী বস্তি তৈলংবাড়ি বা কলাবনপাড়ায়।
এরপর হাঁটা রাস্তা।
প্রায় ৮ কিলোমিটারের মতো পাহাড়ি পথ শেষে হামহাম ঝর্ণার দেখা মিলবে।
তবে যেখান থেকেই যাওয়া হোক, কলাবনপাড়ার দিকে অবশ্যই সকালে রওনা হতে হবে।
যেখানে থাকবেন: থাকার ব্যবস্থা বলতে যাওয়ার আগে শ্রীমঙ্গলে এক রাত থেকে পরদিন খুব ভোরে উঠে রওনা দিয়ে সারাদিন কাটিয়ে সন্ধ্যার পরে শ্রীমঙ্গল ফিরতে পারেন।
তবে এক্ষেত্রে হামহাম থেকে সন্ধ্যার আগেই কলাবনপাড়ায় ফিরতে হবে। সাবধানতা
১. যাওয়ার আগে অবশ্যই কলাবনপাড়ার স্থানীয়দের কাছ থেকে ভালো-মন্দ জেনে যাওয়া উচিৎ।
সঙ্গে সরিষার তেল আর লবণ রাখতে হবে।
কেননা প্রচুর জোঁকের আক্রমণ থেকে রক্ষা পেতে এই দুটি ব্যবস্থাই কার্যকরী।
২. হাতে একটা ছোট বাঁশের টুকরা বা লাঠি সঙ্গে নেওয়া ভালো।
এতে পাহাড়ি পথে শরীরের ভারসাম্য রক্ষা করা থেকে শুরু করে সাপ বা অন্যান্য বন্যপ্রাণী থেকে নিরাপদ রাখবে।
৩. সঙ্গে শুকনা খাবার, বিশুদ্ধ পানি আর খাবার স্যালাইন রাখতে ভুলবেন না।
জীবাণুনাশক ক্রিম আর তুলা সঙ্গে নেবেন।
আর খুব সাবধানে চলাফেরা করতে হবে।
অবশ্যই গাইড নিয়ে যাওয়া উচিত।

গুঠিয়া মসজিদ
আজ আমরা আপনাদের নিয়ে যাব বরিশালের বিখ্যাত এবং অপার সৌন্দর্যের নিদর্শন 'বায়তুল আমান জামে মসজিদ', যা অনেকের কাছে 'গুঠিয়া মসজিদ' নামেও পরিচিত।
এটি বরিশাল শহরের অদূরে গুঠিয়া নামক স্থানে অবস্থিত।
আপনি বরিশাল শহর থেকে অটোরিক্সা কিংবা বাসে চেপেই চলে যেতে পারবেন সেইখানে।
যেতে আপনার সময় লাগবে কমবেশি ৩০ মিনিট সময় এবং বাস ভাড়া ২০ - ৩০ টাকা।
অসাধারণ সুন্দর এই মসজিদটি ১৪ একর জায়গার উপর নির্মিত।
বায়তুল আমান জামে মসজিদ কমপ্লেক্সের নকশা এশিয়া, ইউরোপ এবং মধ্য প্রাচ্যের অনেক বিখ্যাত মসজিদ থেকে নেয়া হয়েছে।
এই মসজিদটি নির্মাণের সময় অনেক ব্যয়বহুল মার্বেল পাথর ব্যবহার করা হয়েছে।
এই মসজিদ কমপ্লেক্সে একটি সুবিশাল ঈদগাহ, একটি কবরস্থান, তিনটি লেক, একটি মাদ্রাসা এবং একটি এতিমখানাও রয়েছে।
এই মসজিদের ৬০ টি গম্বুজ ও একটি মিনার রয়েছে, যার উচ্চতা ৫৮ মিটার।
এই মসজিদের ধারণ ক্ষমতা প্রায় ২০ হাজার।
২০০৬ সালের ২০ অক্টোবর জনাব সরফুদ্দিন আহমেদ এই মসজিদটি প্রতিষ্ঠা করেন।
এই মসজিদ সম্পর্কে আপনাদের কোন মতামত বা নতুন কোন তথ্য জানা থাকলে আমাদের জানাতে পারেন।
আশা করছি আপনারা আমাদের সাথেই থাকবেন এবং অবশ্যই সুবিধাজনক সময়ে নিজ চোখে দেখে আসবেন অসম্ভব সুন্দর 'বায়তুল আমান জামে মসজিদ' টি।

উত্তর সাতলার শাপলা বিল
বাংলাদেশের ৬৪টি জেলার রূপের সৌন্দর্যের খ্যাঁতী সকলেরই জানা।
ঠিক তেমনি বরিশালের উজিরপুর উপজেলার একটি গ্রাম আছে যার নাম সাতলা; যেটিকে শাপলার রাজধানী বললেও হয়তোবা ভুল হবে না।
এই গ্রামের ৭০% অধিবাসী শাপলা চাষ এবং বিপণন করে জীবিকা নির্বাহ করে।
তাই সমস্ত গ্রাম জুড়ে শুধু শাপলার চাষ হয়।
এ গ্রাম থেকে দেশের বিভিন্ন স্থানে শাপলা সরবারহ করা হয়।
শাপলার সিজন: শাপলা হয় প্রায় ৯ মাস।
মার্চ থেকে শুরু করে নভেম্বর পর্যন্ত শাপলার পুরো সিজন।
তাই যারা শাপলা বিলের এই মনোরম দৃশ্য উপভোগ করতে চান তারা এই মার্চ থেকে নভেম্বরের মধ্যে চলে যেতে পারেন সাতলা গ্রামে।
শাপলা দেখার আদর্শ সময় ভোর থেকে সকাল ৮টা পর্যন্ত।
এরপর শাপলা ফুল বুজে ছোট হয়ে যায়।
তাই সবচেয়ে ভাল হয় রাতে গ্রামে থাকতে পারলে, তবে গ্রামে থাকতে হলে থাকতে হবে স্কুল ঘরে বা কোন গৃহস্থের বাড়িতে।
আর যারা এভাবে থাকতে রাজি নন তারা রাতে বরিশাল শহরে থেকে ভোরবেলা রওনা হতে পারেন সাতলার উদ্দেশ্যে।
সামনে নভেম্বর মাস প্রচুর শাপলা থাকবে বিলে।
এখনও কিছু কিছু জায়গায় ফুল ফুটেছে।
একটু শীত পরলে শাপলা ফুল বেশী ফুটে।
তাই সামনেই আসছে শাপলা ফুলের সুন্দর দৃশ্য উপভোগ করার সুবর্ণ সুযোগ।
কীভাবে যাবেনঃ উত্তর সাতলা নানাভাবে যাওয়া যায়।
লঞ্চে বা বাসে বা বিমানে বরিশাল গিয়ে সেখান থেকে বাসে শিকারপুর।
এরপর অটোতে উত্তর সাতলা।
ঢাকা থেকে বাসে গেলে উজিরপুরের নুতনহাট নেমে সেখান থেকে অটোতে যেতে পারে।
আবার লঞ্চে গেলে সেখান থেকে মাহিন্দ্রা গাড়ীতে করে সাতলা-বাগ্ধা গ্রামে যাওয়া যায়।
বরিশাল নুথুল্লাবাধ বাসস্ট্যান্ড থেকে সাতলা-বাগ্ধা গ্রামে সরাসরি বাস সার্ভিস আছে।
ঢাকা থেকে সড়কপথে আপনি ৬ টা থেকে রাত ১০ টা পর্যন্ত গাবতলি বাস টার্মিনাল থেকে বরিশালের উদ্দেশ্যে বেশ কিছু বাস ছেড়ে যায়।
বেশিরভাগ বাস পাটুরিয়া ঘাট অতিক্রম করে বরিশালে যায় আবার কিছু কিছু বাস মাওয়াঘাট অতিক্রম করে যায়।
ঢাকা থেকে আগত বাসগুলো বরিশালের নুথুল্লাবাধ বাসস্ট্যান্ডে থেমে যায়।
ঢাকা থেকে বরিশাল চলাচলকারী বাসগুলোর মধ্যে আছেঃ
শাকুরা পরিবহণ, ঈগল পরিবহণ, হানিফ পরিবহণ ইত্যাদি। ভাড়াঃ
এসি বাসঃ ৭০০/- টাকা
নন এসি বাসঃ ৫০০/- টাকা
লোকাল বাসঃ ২৫০ টাকা থেকে ৩০০ টাকা
বি:দ্র: ভাড়া পরিবর্তনযোগ্য।
এছাড়াও যারা লঞ্চে ভ্রমণে আগ্রহী তারা নদীপথের যাত্রাও উপভোগ করতে পারেন।
ঢাকার সদরঘাট লঞ্চ টার্মিনাল থেকে প্রতি ৩০ মিনিট পর পর বরিশালের উদ্দেশ্যে অনেক নান্দনিক লঞ্চ ছাড়ে।
এরমধ্যে সুন্দরবন ৭, গ্রীনলাইন অন্যতম।
কোথায় থাকবেনঃ বরিশালে থাকার জন্য বেশকিছু হোটেল রয়েছে, আপনাদের সুবিধার জন্য কিছু হোটেল এর নাম উল্লেখ করা হলোঃ
হোটেল প্যারাডাইজ টু ইন্টারন্যাশনাল, হোটেল গ্র্যান্ডপ্লাজা,
হোটেল এথেনা ইন্টারন্যাশনাল,
হোটেল হক ইন্টারন্যাশনাল।
কন্টেন্ট রাইটারঃ দেবযানী দত্ত পিয়াল।

চিনা মাটির দেশে
পর্যটনলিপি আপনার ভ্রমনের আনন্দকে আরো কয়েকগুন বাড়িয়ে দিতে বাংলার আরো একটি বিস্ময়কর রূপ নিয়ে হাজির হয়েছে আপনাদের সামনে।
আর সেই জায়গাটির নাম হচ্ছে দুর্গাপুর।
দুর্গাপুর যেতে হলে আপনাকে ঢাকা থেকে বাস যোগে ময়মনসিংহ যেতে হবে, এরপর ময়মনসিংহ ভায়া শ্যামগঞ্জ দুর্গাপুর অথবা ঢাকা থেকে বাসযোগে নেত্রকোণা, নেত্রকোণা থেকে দুর্গাপুর যেতে হবে।
এরপর সোমেশ্বরী নদী পেরিয়ে রিক্সা বা মোটর বাইক যোগে অর্ধ কাঁচা-পাকা রাস্তা দিয়ে বিজয়পুরের সাদামাটি অঞ্চলে যাওয়া যায়।
এই অঞ্চলের সবচেয়ে আকর্ষণীয় বস্তুটি হল চিনা মাটির পাহাড়।
চিনা মাটির প্রাচীন ইতিহাস না জানা গেলেও ১৯৫৭ সাল থেকে এ মাটি উত্তোলনের কাজ শুরু হয়।
১৯৬০ সালে সর্বপ্রথম কোহিনুর এলুমিনিয়াম ওয়ার্কস নামে একটি প্রতিষ্ঠান এই সাদামাটি উত্তোলনের কাজ শুরু করে।
পরে ১৯৭৩ সালে বিসিআইসি সাদামাটি উত্তোলনে যোগ দেয়।
বর্তমানে ৯টি কোম্পানী এই সাদামাটি উত্তোলনের কাজ করছে।
প্রায় ৩০০ জন শ্রমিক এই মাটি উত্তোলনের সাথে জড়িত।
বিভিন্ন রংয়ের মাটি, পানি ও প্রকৃতির নয়নাভিরাম সৌন্দর্য মনকে বিমোহিত করে।
সাদা, গোলাপী, হলুদ, বেগুনি, খয়েরী, নিলাভ বিভিন্ন রংয়ের মাটির পাহাড় চোখকে জুড়িয়ে দেয়।
সাদামাটি এলাকা জুড়ে আদিবাসীদের বসতি।
দূর্গাপুর উপজেলা পরিষদ থেকে ৭ কিলোমিটার উত্তর-পশ্চিমে কুল্লাগড়া ইউনিয়নের আড়াপাড়া ও মাইজপাড়া মৌজায় বিজয়পুরের সাদা মাটি অবস্থিত।
বাংলাদেশের মধ্যে প্রকৃতির সম্পদ হিসেবে সাদা মাটির অন্যতম বৃহৎ খনিজ অঞ্চল এটি।
ছোট বড় টিলা-পাহাড় ও সমতল ভূমি জুড়ে প্রায় ১৫.৫ কিলোমিটার দীর্ঘ ও ৬০০ মিটার প্রস্থ এই খনিজ অঞ্চল।
খনিজ সম্পদ উন্নয়ন ব্যুরোর তথ্য অনুযায়ী ১৯৫৭ সালে এই অঞ্চলে সাদামাটির পরিমাণ ধরা হয় ২৪ লক্ষ ৭০ হাজার মেট্রিক টন, যা বাংলাদেশের ৩ শত বৎসরের চাহিদা পূরণ করতে পারে।

কটকা সমুদ্র সৈকত...
বন্ধুরা আপনারা হয়তো লক্ষ্য করেছেন যে পর্যটনলিপি বরাবরই বাংলাদেশকে একটু ভিন্ন রূপে আপনাদের সামনে তুলে ধরার চেষ্টা করে যাচ্ছে।
তারই ধারাবাহিকতায় আজ পর্যটনলিপি আপনাদের সামনে তুলে ধরেছে একটি ভিন্নধর্মী সমুদ্র সৈকতের গল্প, আর সেটি হল সুন্দরবনের 'কটকা সমুদ্র সৈকত'।
হয়তো অনেকেই এর কথা এখনো জানেন না আবার হয়তো অনেকেই জানেন।
সুন্দরবনের অন্যতম প্রধান আকর্ষণ রয়েল বেঙ্গল টাইগারের।
তবে বনে বাঘের দেখা মেলা ভার।
আর তার ওপর বাঘের দেখা মিললেও নিজের নিরাপত্তার বিষয়টি তো আছেই।
তবে বাঘ দেখা ও নিরাপদে থাকা- এ দুই-ই সম্ভব সুন্দরবনের চমৎকার পর্যটন কেন্দ্র কটকা অভয়ারণ্য থেকে।
এখানে প্রায়ই দেখা মেলে সুন্দরবনের অন্যতম প্রধান আকর্ষণ রয়েল বেঙ্গল টাইগারের।
এ ছাড়া মনোরম চিত্রা হরিণের দল, বিভিন্ন জাতের পাখি, শান্ত প্রকৃতি এবং বিভিন্ন বন্য প্রাণীর উপস্থিতির কারণে পর্যটকদের পছন্দের তালিকায় কটকা অভয়ারণ্য সব সময়ই আলাদা স্থান দখল করে আছে।
কটকা যেতে চাইলে আপনাকে প্রথমেই যেতে হবে সুন্দরবন অঞ্চলে (খুলনা, বাগেরহাটের মংলা)।
কটকায় বেড়াতে যাবার প্রধান মাধ্যম বলতে গেলে শুধুই লঞ্চ।
আর পর্যটকদের নিয়ে এই লঞ্চ নোঙ্গর করা হয় কটকা খালে।
খালের পশ্চিম পাড়ের জেটি পেরিয়ে উপরে উঠলেই বন কার্যালয়।
এখান থেকে খানিকটা পশ্চিমে এগুলেই দেখা মিলবে ইট বাঁধানো সংক্ষিপ্ত একটি পথের।
এর পরে আরেকটু সামনে গেলে সমুদ্র।
সূর্যাস্ত দেখার জন্য এই স্থানটি বেশ মনোরম।
কটকা বন বিভাগ কার্যালয়ের পেছন দিক থেকে সোজা পশ্চিমমুখী কাঠের তৈরি টেইলের উত্তর পাশের খালটির ভাটার সময় ম্যানগ্রোভ জাতীয় উদ্ভিদের ঘন শ্বাসমূল দেখা যায়।
এ ছাড়া একটু নিরিবিলি স্থানে যেতে পারলে দেখা যায় চিত্রা হরিণের দল।
বনের দক্ষিণে কিছুক্ষণ হাঁটলে চোখে পড়বে পরপর তিনটি টাইগার টিলা।
এ টিলায় প্রায়ই বাঘের পায়ের ছাপ দেখা যায়।
টাইগার টিলা থেকে সামান্য পশ্চিমে বয়ার খাল।
খালের দুই পাশ কেওড়া, গোলপাতা আর নানান পাখির কলকাকলিতে মুখরিত হয়ে আছে চারপাশ।
এছাড়া কটকার জেটির উত্তরে খালের চরজুড়ে থাকা কেওড়ার বনেও দেখা মেলে দলবদ্ধ চিত্রা হরিণ, বানর আর শূকরের।
আবার শীতের সময় দেখা মিলে যেতে পারে রোদ পোহানো লোনা জলের কুমির।
কটকা বন কার্যালয়ের ঠিক ওপারে একটি ছোট খাড়ি চলে গেছে সোজা পূর্ব দিকে।
এই পথে কিছু দূর যাওয়ার পরে হাতের ডানে ছোট্ট জেটি এবং ওপরে ওয়াচ টাওয়ার।
কটকার ওয়াচ টাওয়ারটি চারতলা বিশিষ্ট।
৪০ ফুট উচ্চ টাওয়ার থেকে উপভোগ করা যায় সুন্দরবনের অপার প্রাকৃতিক সৌন্দর্য্য।
একটি সুন্দর সমুদ্র সৈকত আছে এখানে।
পর্যবেক্ষণ টাওয়ার হতে ফেরার সময় হেঁটে বীচের সৌন্দর্য্য উপভোগ করা যায়।
পূর্বে দীর্ঘ বন আর মাঝে মিঠা জলের পুকুর।
এই পুকুরের পানি পান করেন কর্মরত কোস্টগার্ড, ফরেস্ট অফিসার ও স্থানীয় জেলেরা।
এখান থেকে আশপাশে তাকালে দেখা মেলে সুন্দরবনের প্রায় বিপন্ন প্রাণীদের।
এ ছাড়া ওয়াচ টাওয়ার থেকে খানিকটা সামনে এগুলে অপেক্ষাকৃত ছোট একটি খালের মাঝেও দেখা মেলে বিপুলসংখ্যক বন্যপ্রাণীর।
সবমিলিয়ে কটকা অভয়ারণ্য প্রাকৃতিক সৌন্দয্যের এক অপরূপ লীলাভূমি।
কটকা ওয়াচ টাওয়ারকে পিছু ফেলে সোজা উত্তরে প্রায় তিন কিলোমিটার হেঁটে গেলে জামতলা সমুদ্র সৈকত।
পথে চলতে চলতে বিভিন্ন আকারের জামগাছ সৈকতটির নামের সার্থকতা খুঁজে পাওয়া যায়।
জামতলা সৈকতটি নির্জন এবং পরিচ্ছন্ন।
বেলাভূমিজুড়ে শুধুই দেখা যায় কাঁকড়াদের শিল্পকর্ম।
কোথাও কোথাও দেখা যায়, জোয়ারের ঢেউয়ে ধুয়ে যাওয়া গাছের শেকড়।
সৈকতটি সোজা পুবে গিয়ে শেষ হয়েছে কচিখালিতে।
জামতলা সমুদ্র সৈকতটি স্নানের (গোছল) জন্য আদর্শ জায়গা নয়।
বর্তমানে ছোট-বড় শতাধিক ট্যুর অপারেটর প্রতিষ্ঠান সুন্দরবনে পর্যটন ব্যবসায় নিয়োজিত।
যেকোনো ভাল ট্যুর কোম্পানির সাথে চুক্তি করে সুন্দরবনে যাওয়া যায়।
সুন্দরবনে যাওয়ার পর ট্যুর কোম্পানির লোকদের সহায়তায় যেতে পারবেন কটকায়।
রাজধানী ঢাকার গাবতলী ও সায়েদাবাদ বাস টার্মিনাল থেকে খুলনা, বাগেরহাটগামী বাস কিংবা কমলাপুর ট্রেনে করে খুলনা এসে রুপসা বা বাগেরহাটের মংলা থেকে পাবেন লঞ্চ।
এছাড়া বাগেরহাটের মংলা, মোরেলগঞ্জ, শরণখোলা থেকে পাবেন সুন্দরবনে যাওয়ার নৌযান।

একটি দেশের পর্যটকদের আবেদন মূলত তার ইতিহাস, প্রত্নতত্ত্ব, প্রাকৃতিক সৌন্দর্য এবং পুরাতন স্থাপনাসমূহের উপর নির্ভর করে।
এ দৃষ্টিকোণ থেকে বাংলাদেশকে ইতিহাস,ঐতিহ্য কিংবা প্রাকৃতিক সৌন্দর্যের দেশ হিসেবে দাবি করা যেতে পারে।
বাংলাদেশ দক্ষিণ এশিয়ার একটি দেশ।
তার নিজস্ব স্বতন্ত্র আকর্ষণ রয়েছে।
পর্যটনলিপি এমন একটি প্রতিষ্ঠান, যা বাংলাদেশের সৌন্দর্য তথা সমগ্র পর্যটন শিল্পকে অত্যন্ত নিখুঁতভাবে উপস্থাপনের ও উন্নয়নের কাজ করে যাচ্ছে।
আমরা আপনাদের সামনে বাংলাদেশের বিভিন্ন দর্শনীয় স্থান এবং তাদের জানা অজানা তথ্য তুলে ধরার চেষ্টা করে যাচ্ছি।
এছাড়াও আমরা বাংলাদেশের পর্যটন শিল্পের উন্নয়ন ও বিকাশের লক্ষে নিয়মিত কাজ করে যাচ্ছে।
অন্যদিকে, আমরা বাংলাদেশের ভ্রমনপ্রিয় মানুষদের এবং পর্যটন বাণিজ্যের সাথে সংশ্লিষ্ট সকলকে একত্রিত করার জন্য নানা পদক্ষেপ গ্রহন করছে।
এতে করে পর্যটক ও ব্যবসায়ীদের মধ্যে একটি সুসম্পর্ক সৃষ্টি হবে বলে আমরা আশাবাদী, যা আমাদের পর্যটন শিল্পকে সামনে এগিয়ে নিয়ে যেতে সহায়ক ভূমিকা পালন করবে।

নিঝুম দ্বীপ
বন্ধুরা পর্যটনলিপির আয়োজনে আজ আপনাদের জন্য রয়েছে বাংলার এক অপার সৌন্দর্য 'নিঝুম দ্বীপ'।
নোয়াখালী জেলার দক্ষিণে মেঘনা নদীর মোহনায় অবস্থিত হাতিয়া উপজেলার সর্বদক্ষিণে নিঝুমদ্বীপের অবস্থান।
বাংলাদেশের একটি ছোট্ট দ্বীপ এটি।
মূলত এটি একটি চর।
২০০১ সালের ৮ এপ্রিল বাংলাদেশ সরকার পুরো দ্বীপটিকে জাতীয় উদ্যান হিসেবে ঘোষণা করে।
নোয়াখালী, চর ওসমান, কামলার চর এবং চর মুরি এই চারটি দ্বীপের মোট ১৬,৩৫২.২৩ হেক্টর এলাকা নিয়ে উদ্যানটি গঠিত।
১৯৪০ এর দশকে এই দ্বীপটি বঙ্গোপসাগর হতে জেগে উঠা শুরু করে।
চর গঠনের বিভিন্ন ধাপ অতিক্রম করে ৪০ এর দশকের শেষদিকে নিঝুমদ্বীপ তৃণচর বা গোচারণের উপযুক্ত হয়ে উঠে।
মাছ ধরতে গিয়ে হাতিয়ার জেলেরা নিঝুমদ্বীপ আবিস্কার করে।
পঞ্চাশের দশকের মাঝামাঝি নিঝুমদ্বীপে জনবসতি শুরু হয়।
মূলত হাতিয়ার জাহাজমারা ইউনিয়ন হতে কিছু জেলে পরিবার প্রথম নিঝুমদ্বীপে আসে।
নিঝুমদ্বীপ সংলগ্ন এলাকায় প্রচুর ইছা মাছ (চিংড়ি মাছ) ধরা পড়তো বিধায় জেলেরা এই দ্বীপের নাম দেয় ''ইছামতির দ্বীপ''।
এই দ্বীপটিতে মাঝে মাঝে বালির ঢিবি বা টিলার মত ছিল বিধায় স্থানীয় লোকজন এই দ্বীপকে বাইল্যার ডেইল বলেও ডাকতো।
কালক্রমে ইছামতি দ্বীপ নামটি হারিয়ে গেলেও স্থানীয় লোকেরা এখনো এই দ্বীপকে বাইল্যার ডেইল বলেই সম্বোধন করে।
নিঝুম দ্বীপ বা বাইল্যার ডেইল যে নামই হোক না কেন ভূমি মন্ত্রণালয়ের দিয়ারা জরিপ বিভাগ এই দ্বীপের জমি চর ওসমান মৌজা হিসেবে জরিপ করে।
কথিত আছে সর্দার ওসমান নামের এক সাহসী বাথানিয়া ১০০ মহিষ নিয়ে প্রমত্তা মেঘনা পাড়ি দিয়ে প্রথম এই দ্বীপে অসে এবং দিয়ারা জরিপ কর্মচারীদেরকে জরিপ কাজে প্রভূত সহায়তা করে বিধায় তার নামে অনুসারে নিঝুম দ্বীপে মৌজার সরকারি নাম হয় 'চর ওসমান'।
নিঝুম দ্বীপের পূর্ব নাম ছিলো চর-ওসমান।
পরে হাতিয়ার সাংসদ আমিরুল ইসলাম কালাম এই নাম বদলে নিঝুম দ্বীপ নামকরণ করেন।
নিঝুম দ্বীপে রয়েছে ৩টি প্রাথমিক বিদ্যালয় এবং একটি উচ্চ-মাধ্যমিক বিদ্যালয়।
প্রাথমিক বিদ্যালয়গুলো সাইক্লোন শেল্টারে অবস্থিত।
সমগ্র নিঝুম দ্বীপের প্রায় ৩০০০.০০ একরে মানুষের বসতি রয়েছে এবং অবশিষ্ট অংশে ম্যানগ্রোভ বনায়ন রয়েছে।
ইছামতির দ্বীপ, বাইল্যার চর বা চর ওসমান যে নামেই স্থানীয়ভাবে প্রচলিত হোক না কেন ৮০ এর দশকের শুরু হতে এই দ্বীপটি বাংলাদেশের জনগণের নিকট নিঝুম দ্বীপ হিসেবে পরিচিতি লাভ করে।
নিঝুম দ্বীপে পর্যটকদের জন্য রয়েছে অবকাশের নিঝুম রির্সোট।
যেখানে রয়েছে সাপ্লাই পানি এবং জেনারেটরের মাধ্যমে বিদ্যুতের ব্যবস্থা।
খাবারের জন্য রয়েছে স্থানীয় হোটেল।
স্থানীয়ভাবে উৎপাদিত চাল, মাছ, মুরগী, ডিম ইত্যাদিই খাবারের একমাত্র ভরসা।
তবে বর্ষার মৌসুমে রয়েছে ইলিশের জয়জয়কার।
বর্তমানে নিঝুম দ্বীপে পর্যটকদের অন্যতম আকর্ষণীয় বিষয় হলো এখানকার হরিণ।
মূলত ১৯৭০ খ্রিস্টাব্দের আগ পর্যন্ত কোনো লোকবসতি ছিলো না এখানে।
তাই দ্বীপটি ছিলো জনমানবশূন্য নিঝুম।
এরপর বাংলাদেশের বনবিভাগ ৭০-এর দশকে এখানে তাদের কার্যক্রম শুরু করে।
প্রথমে পরীক্ষামূলকভাবে চার জোড়া হরিণ ছাড়া হয়।
বর্তমানে নিঝুম দ্বীপ এখন হরিণের অভয়ারণ্য।
১৯৯৬ খ্রিস্টাব্দের হরিণশুমারী অনুযায়ী হরিণের সংখ্যা ২২,০০০।
চিত্রা হরিণই নিঝুম দ্বীপের প্রধান বন্যপ্রাণী।
একর প্রতি চিত্রল হরিণের ঘনত্ব সুন্দরবনের চেয়ে তিনগুণ বেশি।
এখানে বাঘের মতো কোনো মাংসাশী প্রাণী না থাকায় দ্রুতগতিতে বংশবৃদ্ধি হচ্ছে।
অন্যান্য স্তন্যপায়ী প্রাণীর মধ্যে রয়েছে উদয়ী নখরবিহীন উদবিড়াল, মেছো বাঘ ইত্যাদি।
এছাড়াও বিভিন্ন প্রজাতির পাখির মধ্যে রয়েছে নিশি বক, দেশি কানিবক, গোবক, দেশি পানকৌড়ি, ধূসর বক, কাদাখোঁচা, বালিহাঁস, কালোহাঁস, কোড়া, তিলা লালপা, তিলা সবুজপা ইত্যাদি।
এই উদ্যান দেশি গাঙচষার অন্যতম প্রধান বিচরণস্থল।
সরীসৃপের মধ্যে রয়েছে দেশি গুঁইসাপ ও নানান জাতের সামুদ্রিক কচ্ছপ।
সামুদ্রিক কচ্ছপের গুরুত্বপূর্ণ প্রজননস্থল এই নিঝুম দ্বীপ।
নিঝুম দ্বীপে রয়েছে কেওড়া গাছ।
ইদানীং বনবিভাগ কিছু নোনা ঝাউও রোপণ করছে।
এছাড়াও রয়েছে প্রায় ৪৩ প্রজাতির লতাগুল্ম এবং ২১ প্রজাতির অন্যান্য গাছ।
নোনা পানিতে বেষ্টিত নিঝুম দ্বীপ কেওড়া গাছের অভয়ারণ্য।
ম্যানগ্রোভ বনের মধ্যে সুন্দরবনের পরে নিঝুম দ্বীপকে বাংলাদেশের দ্বিতীয় বৃহত্তম ম্যানগ্রোভ বন বলে দাবী করা হয়।
আপনি যদি নিঝুম দ্বীপ যেতে চান তাহলে আপনাকে নোয়াখালী জেলা সদর মাইজদী হতে প্রথমে সোনাপুর বাসস্ট্যান্ড যেতে হবে।
সেখান থেকে চেয়ারম্যান ঘাট গামী যেকোন লোকাল বাস সার্ভিস/ সিএনজি অটোরিক্সা যোগে চেয়ারম্যান ঘাটে নামতে হবে।
অতঃপর সীট্রাক/লঞ্চ সার্ভিসে নলচিরা ঘাটে নেমে সিএনজি অটোরিক্সা যোগে জাহাজমারা ঘাটে গিয়ে নৌকাযোগে জাহাজমারা চ্যানেল পার হয়ে নিঝুম দ্বীপ পৌঁছা যাবে।
চারিদিকে জলরাশির মাঝে নিঝুম দ্বীপ।
যোগাযোগ ব্যবস্থা অনুন্নত হওয়াটা স্বাভাবিক।
তবে এই অঞ্চলের মানুষের অন্য অঞ্চলের সাথে যোগাযোগ করতে হলে জোয়ার ভাটার উপর নির্ভর করতে হয়।
বলা যায় মেনে চলতে হয় পুরোপুরি জোয়ার ভাটা।
ঢাকায় যেতে হলে এই অঞ্চলের মানুষদের সকাল ৯ টার (জোয়ার আসার)পর হাতিয়ার উদ্দেশ্য যাত্রা করতে হয়।
তারপর প্রায় ২-৩ ঘণ্টা ট্রলার ভ্রমণ শেষে হাতিয়া পৌঁছায়।
তারপর পাওয়া যায় ঢাকাগামী লঞ্চ।
প্রতিদিন একবেলা ঢাকার উদ্দেশ্যে যাত্রা করে লঞ্চটি।
বরিশাল এবং ভোলা হয়ে ঢাকায় পৌঁছায় বিধায় নিঝুম দ্বীপের মানুষজন ভোলা কিংবা বরিশালে যেতে পারেন এই লঞ্চে করেই।
এছাড়া হাতিয়া কিংবা ঢাকায় আসার জন্য রয়েছে বিকল্প পথ।
বন্দরটিলা থেকে নদী পার হয়ে হাতিয়ায় পৌঁছতে হয়।
সেখান থেকে বিভিন্ন যানবাহন পার করে প্রথমে হাতিয়া শহরে তারপর লঞ্চে পার হয়ে মাইজদি অতঃপর ঢাকায় পৌঁছতে হয়।
মনে রাখবেন যেখানেই ভ্রমণ করতে যাননা কেন, আপনার দ্বারা পরিবেশের কোন ক্ষতি যেন না হয়।
নিঝুম দ্বীপ সম্পর্কে আপনাদের যে কোন মতামত ও পরামর্শ থাকলে পর্যটনলিপি কে জানাতে পারেন।
পরবর্তী পর্বে আপনাদের সামনে বাংলাদেশের নতুন চমক নিয়ে হাজির হব, আশা করছি সাথেই থাকবেন।

ঐতিহ্যবাহী মুঘল ঈদগাহ্
প্রিয় বন্ধুরা আজ আমরা আপনাদের সামনে তুলে ধরতে চাই 'মুঘল ঈদগাহ্', যা অনেকের কাছেই 'ধানমন্ডি ঈদগাহ্' নামে পরিচিত।
ধানমন্ডির পুরোনো ১৫ এবং নতুন ৮/এ সড়কে অর্থাৎ সাতমসজিদ রোড এলাকায় প্রাচীরেবেষ্টিত মাঠটি মুঘল ঈদগাহ্।
এটি ধানমন্ডি ঈদগাহ্ নামে বহুল পরিচিত।
এই ঈদগাহ্ প্রায় চারশ বছর আগে শাহ্ সুজার আমলে তাঁর দেওয়ান মীর আবুল কাসিম কর্তৃক নির্মিত।
এই তথ্যটি ঈদগাহের কেন্দ্রীয় মেহরাবের শিলালিপি থেকে জানা যায়।
প্রায় আড়াইশ ফুট দৈর্ঘ্য এবং দেড়শ ফুট প্রস্থে চুন-সুরকির প্রাচীর বেষ্টিত থাকলেও বর্তমানে কেবলমাত্র পশ্চিম দিকের মূল উঁচু দেয়ালটি দন্ডায়মান। এই
ঈদগাহটি ১৬৪০ সালে নির্মাণের পর থেকে ঈদের নামাজের জন্য ব্যবহৃত হয়ে আসছে।
বিখ্যাত স্থপতি আবু সৈয়দ এম, আহমেদ লিখেছেন যে, মোঘল আমলে নির্মিত এই ঈদগাহের মতো স্থাপত্যকলার নিদর্শন আর একটিও নেই।
এই ঈদগাহটি পর্যটকগণের জন্য একটি আকর্ষনীয় স্থান।
আরো পড়ুন- ইলিশের বাড়ি চাঁদপুর

চাটগাঁও - পর্ব ২
কেমন লাগলো আমাদের চাটগাঁয়ের প্রথম পর্ব।
আজ পর্যটনলিপি আপনাদের সামনে তুলে ধরবে চট্টগ্রামের আরো কিছু দর্শনীয় স্থান।
সেই সকল স্থান দেখতে দেখতে ভ্রমনের দিন ক্ষণ ঠিক করে নিন, কবে যাচ্ছেন চাটগাঁও।
লালদীঘি এলাকায় পরীর পাহাড়ে আছে ঐতিহাসিক কোর্ট বিল্ডিং।
আঁকা বাঁকা পাহাড়ি পথ ভেঙ্গে উপরে উঠলেই দেখতে পাবেন প্রাচীন এই ভবনটি।
এই ভবনটিতে বিভাগীয় কমিশনার এবং জেলা প্রশাসকের কার্যালয় অবস্থিত।
ডিসি হিল চট্টগ্রাম শহরের একটি দর্শনীয় স্থান।
এই পাহাড়টির শীর্ষে চট্টগ্রামের বিভাগীয় কমিশনার এবং জেলা প্রশাসক (ডিসি) এর সরকারী বাসভবন অবস্থিত।
পাহাড়টির চারিদিকে বেশ কিছু সুউচ্চ বৃক্ষ রয়েছে।
ডিসি হিল পাহাড়টি চট্টগ্রাম শহরের বৌদ্ধ মন্দির সড়কে অবস্থিত।
এটি চট্টগ্রাম শহরের কেন্দ্রবিন্দু জিরো পয়েন্ট হতে ১ কিমি দূরে অবস্থিত।
এখানে একটি পার্ক রয়েছে।
বছরের বিভিন্ন সময়ে এখানে বিভিন্ন সংগঠন নানাবিধ অনুষ্ঠানের আয়োজন করে থাকে।
ডিসি হিল পার্কে প্রতিবছর বছর পহেলা বৈশাখ উদযাপন করা হয়।
১৯৭০ এর দশকের শেষভাগ থেকেই এখানে পহেলা বৈশাখে বর্ষবরণ উৎসব পালিত হয়ে আসছে।
পহেলা বৈশাখের অনুষ্ঠান আগে ইস্পাহানী পাহাড়ের পাদদেশে উদযাপন করা হলেও ১৯৭৮ সালে এই উৎসব ডিসি হিল পার্কে সরিয়ে নেওযা হয়।
১৯৭৮ সালের উদ্যোগের সঙ্গে জড়িত ছিলেন ওয়াহিদুল হক, নির্মল মিত্র, মিহির নন্দী, অরুন দাশ গুপ্ত, আবুল মোমেন সুভাষ দে প্রমূখ।
প্রথম দিকে প্রত্যেক সংগঠন থেকে দুইজন করে নিয়ে একটি স্কোয়াড গঠন করা হত।
সেই স্কোয়াডই সম্মিলিত সঙ্গীত পরিবেশন করতো।
১৯৮০ সাল থেকে সংগঠনগুলো আলাদাভাবে গাণ পরিবেশন শুরু করে।
পরে গ্রুপ থিয়েটার সমন্বয় পরিষদ যুক্ত হওয়ার পর অনুষ্ঠানে নাটকও যুক্ত হয়েছ।
বায়েজিদ বোস্তামীর মাজারচট্টগ্রাম এর নাসিরাবাদের একটি পাহাড়ের উপরে অবস্থিত।
ইরানের বিখ্যাত পার্সিয়ান সুফি বায়েজিদ বোস্তামীর নামে গড়ে উঠা এই মাজার চট্টগ্রামের ধর্মপ্রাণ মানুষের পাশাপাশি চট্টগ্রামে আসা দেশী বিদেশী পর্যটকদের জন্যও একটি অত্যন্ত আকর্ষনীয় স্থান।
এই সমাধির অবয়ব সর্বপ্রথম ১৮৩১ সালে পাহাড়ের উপরিভাগে একটি দেয়ালঘেরা আঙ্গিনার মাঝে আবিস্কার করা হয়।
আঙ্গিনার ঠিক মাঝামাঝি একটি শবাধার অবস্থিত।
পরবর্তীতে সমাধিস্থলটি আধুনিক কাঠামো দ্বারা প্রতিস্থাপিত হয়।
সমাধি পাহাড়ের পাদদেশে একটি তিন গম্বুজ বিশিষ্ঠ মোঘলরীতির আয়তাকার মসজিদ এবং একটি বিশালাকার দীঘি আছে।
স্থাপত্যশৈলী থেকে ধারণা করা হয় মোঘল সম্রাট আওরঙ্গজেব এর আমলে মসজিদটি নির্মিত।
পতেঙ্গা চট্টগ্রাম শহরের ১৪ কিলোমিটার দক্ষিণে অবস্থিত একটি সমূদ্র সৈকত।
এটি কর্ণফুলী নদীর মোহনায় অবস্থিত।
পতেঙ্গা চট্টগ্রাম শহরের একটি জনপ্রিয় পর্যটন কেন্দ্র।
১৯৯১ সালের ঘূর্ণীঝড়ে এই সৈকতটি ভয়াবহ ভাবে ক্ষতিগ্রস্থ হয়।
বর্তমানে সমূদ্র সৈকতে সিমেন্ট দিয়ে তৈরি করা বেড়ি বাঁধ দেয়া হয়েছে।
শাহ আমানত আন্তর্জাতিক বিমানবন্দর এবং বাংলাদেশ নৌ বাহিনীর ঘাটি বিএনএস ঈসা খান পতেঙ্গার সন্নিকটে অবস্থিত।
এছারা চট্টগ্রাম বন্দর এর অনেক জেটি এইখানে অবস্থিত।
চট্টগ্রাম শহর থেকে মাত্র ১৫ কিমি দূরেই সীতাকুন্ড উপজেলায় ভাটিয়ারী গলফ এ্যান্ড কান্ট্রি ক্লাবটি অবস্থিত।
ভাটিয়ারী-হাটহাজারী সড়কে মিনিটখানেক গাড়ি এগুলেই পৌছে যাওয়া যায় গলফ ক্লাবে।
প্রকৃতির অপার সৌন্দর্যে গড়ে ওঠা ভাটিয়ারীগলফ এ্যান্ড কান্ট্রি ক্লাব দেশের প্রায় ১২টি গলফ ক্লাবের মধ্যে সেরা।
সুবিশাল আয়তনের ও প্রাকৃতিক সোন্দর্যের অধিকারী এ ক্লাবের সদস্য প্রায় ৮শ'।
চট্টগ্রাম শহর থেকে মাত্র ১৫ কিমি দূরেই ভাটিয়ারী গলফ এ্যান্ড কান্ট্রি ক্লাবটি প্রকৃতিকে জড়িয়ে রেখেছে।
ভাটিয়ারী-হাটহাজারী সড়কে মিনিট খানেক গাড়িএগুলেই পাহাড়ীপথের শুরুটাই এমন যে তাক লাগিয়ে দেয় আগতদের।
রাস্তার দু'ধারেরয়েছে জোড়া লেক।
পাহাড়ের পাদদেশে গড়ে ওঠা এ মাঠের দৈর্ঘ্য প্রায় সাড়ে ৬হাজার গজ।
ক্লাবের সামনেই রয়েছে এক গলফারের ভাস্কর্য।
সীতাকুণ্ডে, ভ্রমনকারীদের জন্য ভাটিয়ারী গলফ ক্লাব অন্যতম একটি আকর্ষনীয় স্থান যা প্রাকৃতিক জলাধার এবং পাহাড় দিয়ে আবৃত।
এখানে বিভিন্ন ধরনের এবং বিভিন্ন জাতের গাছ, পশু এবং পাখি দেখা যায়।
এ থেকেই বুঝা যায়যে এই এলাকাও প্রাকৃতিক সৌর্ন্দয্যে পরিপূর্ণ।
যদিও এই এলাকা বাংলাদেশমিলিটারী একাডেমীর নিয়ন্ত্রনাধীন, ভ্রমণকারীরা যথাযথ কর্তৃপক্ষের পূর্বানুমতি সাপেক্ষে এ এলাকা ভ্রমন করতে পারবেন।
আপনি এলাকায় প্রবেশ করারসময় কোন ক্যামেরা, রেকডিং ডিভাইস আনতে পারবেন না এবং আপনি এ এলাকার কোন ছবি তুলতে পারবেন না।
এটি বাংলাদেশের ২য় বৃহত্তম এবং সবচেয়ে মান সম্পন্নগলফ ক্লাব।
এখানে সারা বছর ধরে নানা দেশী এবং আর্ন্তজাতিক গলফ টুর্নামেন্ট অনুষ্ঠিত হয়।

'স্বাধীনতা জাদুঘর'
আজ পর্যটনলিপি আপনাদের সামনে তুলে ধরবে 'স্বাধীনতা জাদুঘর'।
এই 'স্বাধীনতা জাদুঘর' ঢাকার সোহরাওয়ার্দী উদ্যানে অবস্থিত।
এটি বাংলাদেশ জাতীয় জাদুঘর ও সংস্কৃতি বিষয়ক মন্ত্রনালয় দ্বারা পরিচালিত।
এর অপরূপ নির্মাণশৈলী সত্যিই মনোমুগ্ধকর।
এই জাদুঘরে গিয়ে আপনি জেনে আসতে পারেন বাংলাদেশের মহান স্বাধীনতা যুদ্ধের ইতিহাস, যা আমাদের ভবিষ্যৎ প্রজন্মের জন্য সত্যিই গুরুত্বপূর্ণ।
এই ধরনের উদ্যোগ বাংলাদেশের পর্যটন শিল্পের বিকাশ তথা বিদেশী পর্যটক আকৃষ্ট করার ক্ষেত্রে গুরুত্বপূর্ণ ভূমিকা পালন করবে।
তবে এখন সবচেয়ে লক্ষণীয় বিষয় হল এর যথাযথ রক্ষণাবেক্ষণ।
নতুবা এর সৌন্দর্য ধীরে ধীরে বিলীন হতে শুরু করবে।
আশা করছি, যথাযথ কর্তৃপক্ষ এই 'স্বাধীনতা জাদুঘর' এর পর্যাপ্ত রক্ষণাবেক্ষনের ব্যবস্থা গ্রহন করবে।
তবে আমাদেরও সচেতন হতে হবে এই জাতীয় সম্পদ রক্ষার্থে।
কেননা এই 'স্বাধীনতা জাদুঘর' আমাদের সকলের।
এই 'স্বাধীনতা জাদুঘর' বাঙ্গালী জাতির গৌরব, মহান স্বাধীনতা যুদ্ধের ইতিহাস বহন করছে।

চায়ের দেশ শ্রীমঙ্গল
শ্রীমঙ্গল শহরটা ছোট্ট, তবে বেশ গোছানো।
এই শহরের সব স্থাপনার মাঝেই নান্দনিকতার ছাপ।
শহরের বেশির ভাগটা জুড়েই রয়েছে চা-বাগান।
এখানে আপনি যে দিকে-ই তাকাবেন দুচোখ জুড়ে দেখবেন চায়ের বাগান।
যা দেখলে চোখ জুড়ে খেলে যাবে এক অপরূপ সুন্দর ও সবুজের সমারোহ।
চলুন এবার ঘূরে আসি শ্রীমঙ্গলের আকর্ষণীয় স্থানগুলোর কয়েকটিতে -
চা বাগান- - - -
চা বাগান মানেই 'অ্যাডভেঞ্চার' বা রোমাঞ্চ।
সবুজের চাদরে মোড়ানো চা বাগান পর্যটকদের কাছে খূবই আকর্ষণীয়।
বাংলাদেশে মোট ৭টি ভ্যালী রয়েছে এর মধ্যে সিলেট বিভাগে রয়েছে ৬টি।
এই ভ্যালীতে মোট চা বাগানের সংখ্যা ১৩৮টি।
শুধু শ্রীমঙ্গলে রয়েছে ৩৮টি চা বাগান।
এ জন্য শ্রীমঙ্গলকে চায়ের রাজধানীও বলা হয়।
এতো চা বাগান, আপনি কোন বাগান দেখতে যাবেন সিদ্ধান্ত নিতে কষ্ট হবে।
কারণ শ্রীমঙ্গলের পূর্বদিকে কিছূ অংশ হাওর ছাড়া পুরো উপজেলা জুড়ে শুধু চা বাগান।
আপনি যখন মাইলের পর মাইল চা বাগানের ভিতর দিয়ে চলবেন তখন আপনার মনে হবে বিশ্বের সকল সৌন্দর্য্য যেন আপনার সামনে।
একটি রিকশা, মিশুক কিংবা প্রাইভেট কার নিয়ে প্রবেশ করুন চা বাগানের ভিতর।
চা বাগানের ঢুকার পর মনে হবে ভিন্ন পরিবেশ।
মনে হবে কোনো দ শিল্পী যেন মনের মাধুরী মিশিয়ে স্তরে স্তরে সবুজকে সাজিয়ে রেখেছে।
চারপাশে কেবল সবুজের মেলা।
লাউয়াছড়া জাতীয় উদ্যান- - - - - - - - - -
চা বাগান দেখা শেষ হয়ে গেলে আপনি চলে যেতে পারেন লাউয়াছড়া জাতীয় উদ্যানে।
শ্রীমঙ্গল থেকে ভানুগাছ-কমলগঞ্জ রাস্তায় ৭ কিলোমিটার এগুলেই লাউয়াছড়া জাতীয় উদ্যান।
জীববৈচিত্র্য ও বন্যপ্রানীর মহামিলনের নান্দনিক সৌন্দর্য্যরে স্থান লাউয়াছড়া জাতীয় উদ্যান।
প্রকৃতির অপরুপ সৌন্দর্য্য মন্ডিত লাউয়াছড়া জাতীয় উদ্যান ট্রপিক্যাল ফরেস্ট' খ্যাত।
জীববৈচিত্র্যে ভরপুর এই উদ্যানে পশু-পাখি দর্শনের জন্য একটি আকর্ষণীয় স্থান।
যেখানে উঁচু-নিচু পাহাড়ের গায়ে সারি বেঁধে দাঁড়িয়ে আছে হাজার হাজার প্রজাতির লাখ লাখ বৃক্ষ।
ন্যাশনাল পার্কের প্রবেশ করা মাত্রই আপনি দেখবেন চারিদিকে হাল্কা অন্ধকার রাস্তায় দুপাশের বৃগুলো দিবাকরের আলোক রশ্মিকে আটকে রেখেছে।
মাঝে মাঝে বৃসারির মগডালে চোখ রাখুন দেখবেন বানর আর হনুমান লাফালাফি করছে।
একটু ভেতরে প্রবেশ করলে আপনার চোখে পড়বে খাটাস, বনমোরগ, উল্লুক, মেছোবাঘ, বন বিড়ালসহ বিভিন্ন জীবজন্তু আর পার্কের বিশাল বিশাল বৃরাজি, জীবজন্তুর হুঙ্কার, ঝিঝি পোকার শব্দ, বানরের লাফালাফি, ঝাঁকঝাঁক উল্লূকের ডাকাডাকি একটু সময়ের জন্য হলেও আপনার ব্যস্ত জীবনের কান্তি দুর করে মনে এনে দেবে প্রশান্তির ছোঁয়া।
সীমিত শহরের ব্যস্ত জীবনের ফাঁকে এখনও মানুষ পেতে চায় শ্যামল অভয়ারণ্যের ছোঁয়া কিংবা একটু নিস্তব্ধতার একাকিত্ব।
শ্যামলী- - -
ভ্রমণ পিপাসুদের কথা ভেবেই লাউয়াছড়া জাতীয় উদ্যানের ভেতর শ্যামলীতে নির্মাণ করা হয়েছে একটি পিকনিক স্পট।
সবুজের অপরূপ সাজে সজ্জিত শ্যামলী।
প্রকৃতিপ্রেমিক, ভ্রমণ বিলাসী ও সৌন্দর্য পিপাসুদের জন্য একটি দর্শনীয় স্থান এটি।
এর বাস্তবতা মেলে রাস্তায় দু'পাশে সারিবদ্ধ গাড়ির বহর দেখে।
দেশের বিভিন্ন অঞ্চল থেকে আসা গাড়িতে বিভিন্ন ধরণের ও রঙের ব্যানার ঝুলানো থাকে, কেউ বা ব্যানারে লিখেন 'শ্যামলীতে আনন্দ ভ্রমণ' বা 'শিক্ষাসফর' ।
আবার কেউ বা লিখেন 'বনভোজনে আমরা ক'জন'।
দিন দিন মানুষের ব্যস্ততা বাড়ছে, কাজের চাপে যান্ত্রিক মানুষগুলো একঘেঁয়েমির মধ্যে ডুবে যাচ্ছে।
তাই একঘেঁয়েমি থেকে মুক্তি পেতেই তারা ছূটে আসেন শান্ত, অনাবিল সবুজ প্রকৃতির কাছে।
আর মানুষের এসব চাহিদা মেটাতেই বুঝি চির সবুজের সাজে সেজেছে শ্যামলী।
পর্যটন কেন্দ্র হিসেবে শ্যামলীর সুনাম ছড়িয়ে আছে সারাদেশে।
এখানে রয়েছে নানা প্রকার বৃরাজি।
দেশের আর কোথাও একই সাথে এত বৈচিত্র্যময় বৃ দেখা যায় না।
শ্রীমঙ্গল শহর থেকে ভানুগাছ সড়ক ধরে ৭ কিঃমি দুরে শ্যামলীর অবস্থান।
শ্রীমঙ্গল থেকে শ্যামলীর উদ্দেশ্যে রওনা দেওয়র পর পরই প্রথমে চোখে পড়বে রাস্তার দু'পাশে দৃষ্টিজুড়ে চায়ের বাগান।
বাংলাদেশ চা গবেষণা ইনস্টিটিউটের রাস্তা পেরিয়ে চোখে পড়বে সারিবদ্ধভাবে দাঁড়িয়ে থাকা বৃগুলো।
হ্যাঁ, এগুলোই রাবার গাছ।
এরপর পরই সহজেই চোখে পড়বে কাশফুলের সাদা পাহাড়।
নীল আকাশের নিচে সবুজের গালিচা, তারই একপাশে শরতের বাতাসে দোল খেয়ে যাচ্ছে কোমল কাশফুল গুলো।
ভেষজ উদ্ভিদ বাগান- - - - - - - - -
লাউয়াছড়া ন্যাশনাল পার্কেই রয়েছে দেশের পূর্বাঞ্চলের একমাত্র ভেষজ বাগান আরোগ্য কুঞ্জ।
মাগুর ছড়া গ্যাস কুপ পেরিয়ে প্রায় আড়াই কিঃমি পথ এগুলোই হাতের ডানদিকে চোখে পড়বে ভেষজ বাগান আরোগ্য কুঞ্জ।
পার্কের ২ একর জায়গা জুড়ে বি ̄তৃত এ ভেষজ বাগানে রয়েছে ৭৯ প্রজাতির ঔষধী গাছ।
বাংলাদেশ চা গবেষনা ইনস্টিটিউট- - - - - - - - - - - - - -
চারদিকে বিচিত্র সব ফুলের আয়োজন।
সারিবদ্ধ পাম, ইউক্যালিপটাস, একাশিয়া ইত্যাদি বৃরাজির শোভা।
লেকের জলে ফুটন্ত জলপদ্ম।
তারই মধ্যে দাঁড়িয়ে আছে বাংলাদেশ চা গবেষণা ইনস্টিটিউট (বিটিআরআই)।
প্রকৃতি আর মানুষের হাতের ছোঁয়া গড়ে ওঠা এলাকাটির সৌন্দর্য্য নিঃসন্দেহে যে কাউকে মুগ্ধ করবে।
চা গবেষনা ইনস্টিটিউট ছাড়াও এখানে রয়েছে একটি চা কারখানা।
কর্তৃপরে অনুমতি নিয়ে বিজ্ঞানাগার ও চা কারখানায় চা প্রক্রিয়াজাতকরণ দেখার সুযোগ রয়েছে।
নীলকন্ঠ চা কেবিনের ৭ রঙা চা- - - - - - - - - - - - -
বেড়ানোর ফাঁকে এককাপ চা হলে মন্দ হয়না। রীতিমতো অবিশ্বাস্য। বিস্ময়করতো বটেই।
এক কাপে ৭ রঙা চা!
এটি উদ্ভাবন করেছেন রমেশ রাম গৌড়।
আলোড়ন সৃষ্টিকারী রমেশের চায়ের দোকানে খুব সহজেই পৌছাতে পারেন।
শ্রীমঙ্গল শহরের কালিঘাট রোড ধরে এগিয়ে উপজেলা স্বাস্থ্য কেন্দ্রের রাস্তায় যেতে বাম দিকে চেখে পড়বে বিজিবি'র ১৪ রাইফেলস ব্যাটালিয়ন সদর দপ্তর এলাকায় মিনি পার্কের আদলে গড়ে উঠা 'নীলকন্ঠ চা কেবিন।
মিডিয়ার বদৌলতে তার আবিস্কৃত দু' থেকে আট রঙা চা'র খ্যাতি দেশের সীমা ছাড়িয়ে পৌছে গেছে ভিন দেশে।
দেশের উচ্চপদস্থ সামরিক বেসামরিক কর্মকর্তা, বিভিন্ন দূতাবাসের রাস্ট্রদূত, রাজনীতিবিদ, চলচ্চিত্র ও মিডিয়া ব্যক্তিত্বসহ বিশ্বের বিভিন্ন দেশ থেকে আগত পর্যটকরা তাঁর চা'র স্বাদ নিয়েছেন।
রমেশের সাথে তঁরা ছবি তুলেছেন।
পরিদর্শন খাতায় লিখে গেছেন বিস্ময়কর রমেশের চা'র ভূয়সী প্রশংসা।
এখানে পাবেন ১০ লেয়ারের চা।
প্রতি কাপের দাম পড়বে ৩ টাকা থেকে ১শ' টাকা পর্যন্ত্ ।
রমেশ রাম গৌড় ইতিমধ্যে তার গবেষণা চালিয়ে একই পাত্রে ১০ লেয়ারের চা আবিষ্কারের কৌশল আয়ত্ব করেছেন।
চা খাওয়া শেষ হলে যদি সময় থাকে বিস্ময়কর রমেশ রাম গৌড়ের সাথে কথা বলে আসতে পারেন।
ইতিমধ্যে রমেশকে বিভিন্ন দেশ থেকে আসা পর্যটকরা লাধিক টাকা মাসিক বেতনে চাকুরী দেয়াসহ লোভনীয় প্রস্তাব দিলেও রমেশ তাতে রাজী হননি।
নিজের দেশের আবিষ্কার বাইরে নিয়ে যাবেন না বলে এসব প্রস্তাব ফিরিয়ে দেন।
চা পান শেষে মন্তব্য খাতায় আপনার অভিমত ব্যক্ত করে আসতে পারেন।
ও হ্যাঁ একই রাস্তা ধরে এগিয়ে গেলে ফুল ছড়া চা বাগান ঘেষে রমেশের আরেকটি চা দোকান রয়েছে।
মনিপুরী পাড়ায় প্রবেশ পথে নীলকণ্ঠ চা কেবিনে একই ধরনের চা পাওয়া যায় ।
টি রিসোর্ট- - - - -
টি-রিসোর্টটি উঁচু-নিচু পাহাড়ে ঘেরা।
অপূর্ব সৌন্দর্য্য মন্ডিত এই টি-রিসোর্টের চারিদিকে আছে হরেক প্রজাতির গাছ-গাছালি।
শ্রীমঙ্গল শহর থেকে ৩ কিলোমিটার দুরে শ্রীমঙ্গল-কমলগঞ্জ সড়কের পাশে ভাড়াউড়া চা বাগান সংলগ্ন ২৫.৮৩ একর জায়গার ওপর এই টি রিসোর্টের অবস্থান।
প্রাকৃতিক সৌন্দর্যে ভরপুর চা বাগানে ঘেরা পাহাড়ের ওপর এই টি-রিসোর্ট অবস্থিত।
অত্যন্ত সুরতি এই টি রিসোর্টে ১টি অফিস ভবন, ২টি ভিআইপি লাউঞ্জ, ১৪ টি বাংলো, ৯টি স্টাফ হাউস, ৫০টি শ্রমিক সেড, ২টি পাম্প হাউস, ১টি পানির ট্যাংক, ১টি জেনারেটর হাউস ও ১টি জ্বালানি স্টোরসহ একটি বিদেশী রেস্ট হাউসের সমতুল্য আসবাবপত্রসহ সকল সুযোগ সুবিধা রয়েছে।
পর্যটকদের জন্য সুইমিংপুলসহ ১টি অত্যাধুনিক টেনিস কোর্ট ও ব্যাডমিন্টন কোর্ট ও রয়েছে।
প্রতিটি কটেজে উন্নতমানের ড্রইং, ড্রাইনিং, কিচেন, স্টোর রুম ফ্রিজরুম, বাথরুমসহ ঠান্ডা ও গরম জলের ব্যবস্থা রয়েছে।
টি-রিসোর্টে আগে থেকে বুকিং দিয়ে আপনি সহজেই এখানে থাকতে পারেন।
এ এলাকাটি আপনাকে মুগ্ধ করবেই।
শ্রীমঙ্গলে নেমে রিকশা বা টেক্সিতে করে আপনি ১০/১৫ মিনিটের মধ্যেই পৌঁছে যেতে পারেন টি-রিসোর্টে।
অবশ্য টি-রিসোর্টে আসার আগে আপনাকে অবশ্যই বুকিং দিতে হবে।
হাইল হাওর- - - - -
১৯৯৭সালের ১৪জুন গভীর রাতে এ গ্যাসকুপে ড্রিলিংয়ের সময় অগ্নি বিস্ফোরণে আশপাশের খাসিয়া পুঞ্জি, চা বাগান, রেল লাইন, সবুজ বনাঞ্চল পুড়ে ছাই হয়ে যায়।
এই গ্যাসকুপটি এখন পরিত্যক্ত এবং সংরতি এলাকা।
চারদিকে কাঁটাতারের বেড়া।
দর্শনার্থীরা এ এলাকায় বেড়াতে এসে অবাক বিস্ময়ে অবলোকন করে মাগুরছড়ার দৃশ্যাবলী।
খাসিয়া পান পুঞ্জি- - - - - - -
শ্রীমঙ্গল উপজেলার বিভিন্ন দিকে ছড়িয়ে ছিটিয়ে রয়েছে খাসিয়া পানের পুঞ্জি।
আপনি যখন পাহাড়ের উঁচুটিলায় খাসিয়াদের পান পুঞ্জি দেখতে যাবেন সেখানে পাবেন অন্যরকম এক অনুভূতি।
টিলার পর টিলার যতোদুর পর্যন্ত দৃষ্টি যায়।
শুধুই পান গাছের সারি চোখে পড়বে।
ডিনস্টন সিমেট্রি- - - - - - -
শতবর্ষের স্মৃতিবিজড়িত ডিনস্টন সিমেট্রি।
শ্রীমঙ্গল শহর থেকে প্রায় ১৫কিলোমিটার দূরে ডিনস্টন চা বাগানে এর অবস্থান।
পাহাড়টিলায় ঘেরা চিরসবুজ চা বাগানের ভেতর সুনসান নিরবতার মাঝে ডিনস্টন সিমেট্রিতে ঘুমিয়ে আছেন ৪৬জন বিদেশী নাগরিক।
মণিপুরী পল্লী- - - - - - -
১৭৬৫ খ্রিস্টাব্দে ভাগ্যচন্দ্রের শাসনামলে মনিপুর রাজপুরুষ মোয়ারাংথেম গোবিন্দের নেত্বত্বে একদল মণিপুরী মণিপুর রাজ্য ছেড়ে শ্রীমঙ্গলের খাসপুরে এসে আবাস গড়েন।
এই খাসপুরে রয়েছে মোয়ারাংথেম গোবিন্দের স্মৃতিস্তম্ভের ধ্বংসাবশেষ ।
যা একটি ঐতিহাসিক নির্দশন।
স্বতন্ত্র কৃষ্টি-সভ্যতা, ভাষা-সংস্কৃতি, আচার-আচরণসমৃদ্ধ এক বৈশিষ্ট্যময় জনগোষ্ঠীর জীবনপ্রণালীর সঙ্গে পরিচিত হতে চাইলে আপনি এই পাড়ায় যেতে পারেন।
এই পাড়ায় আপনি মণিপুরী মেয়েদের তাঁতে কাপড় বুননের দৃশ্য প্রত্য করতে পারেন।
তাছাড়া আপনার পছন্দমতো শাড়ি, চাদর, ওড়না, বেড কভার ইত্যাদি ক্রয় করতে পারেন।
শ্রীমঙ্গল শহর থেকে কালিঘাট চা বাগানের রাস্তা ধরে ৫ কি.মি. পথ পেরিয়ে ডান দিকে খানিকটা রাস্তা।
তারপরেই মণিপুরী পল্লী।
মণিপুরীরাও অতিথি পরায়ন।
তবে আপনার সঙ্গে মিশতে খানিকটা সময় তাদের দিতে হবে।
রাবার বাগান- - - - -
শ্রীমঙ্গলে রয়েছে বন শিল্প উন্নয়ন কর্পোরেশনের সিলেট বিভাগীয় অফিস।
এ অফিসের নিয়ন্ত্রণে রয়েছে সরকারী ৪টি রাবার বাগান।
এছাড়াও প্রায় প্রত্যেক বেসরকারী বাগানেও এখন রাবার চাষ করা হচ্ছে।
আপনি ইচ্ছে করলে যে কোন একটি রাবার বাগান ঘুরে দেখতে পারেন এবং জানতে পারেন কিভাবে রাবার তৈরি হয়, জানতে পারেন রাবার শ্রমিকের জীবন।
আপনি যখন হাজার হাজার রাবার গাছের মধ্য দিয়ে হাটবেন তখন আপনি দেখবেন গাছের ডালপালা পুরু আকাশটাকে ঢেঁকে রেখেছে।
বন শিল্প উন্নয়ন কর্পোরেশনের বাগানের মধ্যে হবিগঞ্জের চুনারুঘাটে রয়েছে শাহজীবাজার রাবার বাগান, বাহুবল রয়েছে রুপাইছড়া রাবার বাগান, এবং মৌলভীবাজার শ্রীমঙ্গলের সাতগাঁও রাবার বাগান এবং কুলাউড়ায় রয়েছে ভাটরা রাবার বাগান।
আনারস বাগান- - - - - -
স্বাদে-গন্ধে অতুলনীয় শ্রীমঙ্গলের আনারসের খ্যাতি রয়েছে দেশ জুড়ে।
লাউয়াছড়া জাতীয় উদ্যানে যাওয়ার পথে চোখে পড়বে রাস্তার দু'পাশে আনারস বাগান।
লেবু বাগান- - - - -
খুব ভোর উঠে যদি শ্রীমঙ্গলের বাজারে যান, তাহলে দেখবেন শুধু লেবু আর লেবু।
নিজের চোখকেই অবিশ্বাস্য মনে হবে এতো লেবু শ্রীমঙ্গলে জন্মে।
ভাড়াউড়া লেক- - - - -
চারদিকে চা বাগান মাঝখানে বিশাল এলাকা জুড়ে রয়েছে একটি লেক।
লেকে রয়েছে জলপদ্মের মেলা।
দেখবেন শাপলা ফুল পরিপূর্ণ লেকটিতে হরেক রকম পাখির সমাহার।
লেকের শাপলা ফুলগুলোর দিকে তাকালে মনে হবে সবুজের মধ্যে লালের ছোঁয়া।
তবে এ লেকে যেতে হলে পাহাড়ের গা বেয়ে একটু হেঁটে যেতে হবে।
হেঁটে চলার পথটি এতোই সুন্দর যে, হাঁটার কান্তি আপনিই ভুলে যাবেন।
ওফিং হিল- - - - -
চমৎকার একটি জায়গা অফিং হিল।
শ্রীমঙ্গল শহর থেকে প্রথমে কালিঘাট চা বাগানে পৌঁছান।
সেখানে থেকে হাতের বাম দিকে ইটা বিছানো রাস্তায় এগিয়ে যান।
চা বাগান আর রাবার বাগানের মাঝ দিয়ে হাঁটতে হাঁটতে ২০ মিনিটের মধ্যে পেয়ে যাবেন হুসনাবাদ চা বাগান।
ইচ্ছে করলে গাড়িও নিতে পাবেন, সেখান থেকে হেঁটে আগর বাগানের দিকে এগিয়ে যান আগরের বাগান পেরুলেই দেখতে পাবেন ভারতের ত্রিপুরা রাজ্য।
মনে হবে যেন ভারতের ত্রিপুরা রাজ্যে পৌঁছে গেছেন।
আর একটু এগুলোই পাহাড়ের ভিতরে পাবেন একটি লেক।
শাপলা, জলপদ্মে ভরা লেকটির এক পাশ থেকে অপর পাশে দেখবেন শত শত পাকৌড়ি আর সরালী ভাসছে।
লেকটি এঁকে-বেঁকে অনেক দুর চলে গেছে।
একটু দুর বিধায় এ লেকে পর্যটকদের ভীড় হয় কম।
লেকটির কাছে গেলে মনে হবে এটিকে যেন আপনিই আবিষ্কার করেছেন।
এখানে আপনা আপনিই কেটে যাবে বেশ কিছুটা সময়।
বার্নিস টিলার আকাশ ছোঁয়া সবুজ মেলা- - - - - - - - - - - - - - - -
বার্নিস টিলার নামটা শুনেই মনে মধ্যে অজানাকে জানার জন্য আচমকা একটা শিহরণ দিয়ে উঠবে।
আকাশ ছোঁয়া সবুজ মেলা দেখতে হলে আপনাকে অবশ্যই যেতে হবে বালিশিরা ভ্যালীর বার্নিশ টিলায়।
শ্রীমঙ্গল শহর থেকে কালিঘাট রোড হয়ে জিপে চড়ে অথবা রির্জাভ কার, লাইটেস, মিশুক, সিএনজি কিংবা রিকশা নিয়ে দুপাশে চা বাগানের মধ্য দিয়ে পিচ রাস্তা ধরে প্রায় ৫ কি: মি: পথ এগুলেই পাবেন ফিনলে হাউজ।
এখানেই দাঁড়াতে হবে।
দেখবেন পিচ রাস্তাটি চলে গেছে ডানদিকে, সোজা একটি মাটির রাস্তা চলে গেছে চা বাগানের বুকচিড়ে এবং আপনার কাংকিত বার্নিশ টিলার রাস্তাটি চলে গেছে পিচ রাস্তা থেকে বামদিকে ফিনলে হাউসের পাশ দিয়ে।
এ রাস্তা ধরে এগুলোই আপনি দেখতে পাবেন ফিনলে রাবার ফ্যাক্টরী।
মনে রাখবেন এই ফ্যাক্টরীতে একটি টিউবওয়েল রয়েছে।
বার্নিশ টিলা দেখে ফেরার পথে পানি পিপাসা পেলে এখানেই পিপাসা মিটাতে হবে।
ফিনলে রাবার ফ্যাক্টরী ছেড়ে একটু সামনে এগুলোই আবার চা বাগান এ চা বাগানের পথ ধরে একটু সামনে গিয়ে ডান দিকে এগুলোই চোখে পড়বে বিশ্ব কবি রবীন্দ্রনাথ ঠাকুরের সৌধামনির বুকে সবুজ ডানা মেলে স্থির হয়ে আছে সু-উচ্চ টিলারাশি।
আস্তে আস্তে যখন আপনি একটি টিলায় উঠে পড়বেন তখন আপনার বিশ্বাস করতেই কষ্ট হবে আপনি ভূ-পৃষ্টে দাঁড়িয়ে আছেন।
মনে হবে বিমান কিংবা হেলিকপ্টার থেকে শ্রীমঙ্গল দেখছেন।
টিলার একপাশে শুধু চা বাগান অন্যপাশে একের পর এক সবুজ টিলা।
এ টিলার পরেই বাংলাদেশের সীমানার শেষ প্রান্তে ভারতের ত্রিপুরা রাজ্য।
যজ্ঞ কুন্ডের ঝর্ণা- - - - - - -
শ্রীমঙ্গলে এসে শুধু সবুজের ছোঁয়া নিবেন তাতো হয়না একটু পানির ছলছল শব্দ শোনাওতো দরকার।
তাই চলে যান শহরের কাছাকাছি জাগছড়া চা বাগানের ১৪নং সেকশনে যজ্ঞ কুন্ডের ধারায়।
সেখানে রয়েছে অপরূপ সৌন্দর্য সমৃদ্ধ শ্রীমঙ্গলের একমাত্র ঝর্ণা।
যারা এ ঝর্ণাকে প্রথম দেখবেন তারা অবশ্যই বিস্মিত হবেন।
এটিও অপরূপ একটি সৃষ্টি।
ঝর্ণাটি দেখতে আপনি শ্রীমঙ্গল শহর থেকে মৌলভীবাজার রোড হয়ে কাকিয়াবাজার নেমে ডান দিকে জাগছড়া চা বাগানে যাবেন অথবা শ্রীমঙ্গল শহর থেকে ভাড়াউড়া ও সোনাছড়া চা বাগান হয়ে মেটো রাস্তায় জাগছড়া চা বাগানে গিয়ে যে কাউকে জিজ্ঞেস করে আপনি চলে যাবেন জাগছড়ার ১৪নং সেকশনে।
সেখানে চোখে পড়বে একটি ব্রিজ।
ব্রিজের ডান পাশ দিয়ে ছড়ার পাড় ধরে একটু সামনে এগিয়ে গেলেই শোনতে পাবেন শা শা শব্দ।
নেমে পড়বেন পাহাড়ী ছড়ায় দেখবেন কোন যাদুকর মাটিতে অপরূপ কারুকাজ করে পানি প্রবাহের পথ করে দিয়েছেন।
নির্মাই শিববাড়ী- - - - - -
শ্রীমঙ্গলের ঐতিহ্যবাহী নির্মাই শিববাড়ী ভ্রমণ পিপাসুদের কাছে একটি আকর্ষণীয় স্থান।
এখানে শিব মন্দিরের পাশেই রয়েছে ৯ একর জায়গা জুড়ে বিশাল একটি দিঘী।
দিঘীর চারপাশে বিশাল এলাকাজুড়ে রয়েছে বিভিন্ন প্রজাতির বৃসারি।
এই দিঘীর পাড়ে বৃসারির নিচে বসে আড্ডা কিংবা গল্প করেই আপনি কাটিয়ে দিতে পারেন অনেকটা সময়।
নির্মাই শিববাড়ীর আশেপাশের প্রবীন ব্যক্তিদের সাথে কথা বলে আপনি জেনে নিতে পারেন এই মন্দিরের ইতিহাস।
সিতেশ দেবের মিনি চিড়িয়াখানা- - - - - - - - - - - - -
সিতেশ রঞ্জন দেব।
একসময়ের দুধ্বর্ষ শিকারী এখন প্রাণী সংরণবিদ ও পরিবেশবিদ।
প্রকৃতি প্রেমী এ মানুষটির প্রেম বনের পশু-পাখিদের সাথে।
শ্রীমঙ্গল শহরের মিশন রোডে তার বাসভবন।
বাসার রাস্তা ধরেই পশ্চিম ভাড়াউড়া এলাকায় সম্পুর্ন ব্যাক্তিগত উদ্যোগে তিনি গড়ে তুলেছেন মিনি চিড়িয়াখানা।
প্রতিদিন সকাল ৮টা থেকে দুপুর ২টা এবং বিকাল সাড়ে ৩টা থেকে সন্ধ্যা পর্যন্ত সবার জন্য চিড়িয়াখানা খোলা থাকে।
মাধবপুর লেক- - - - - - -
শ্রীমঙ্গল বেড়াতে এসে আপনি দেখে যেতে পারেন অন্যতম পর্যটনের স্থান মাধবপুর লেক।
সকালে কিংবা বিকেলে শ্রীমঙ্গল থেকে একটি ভাড়া গাড়ি নিয়ে যেতে পারেন মাধবপুর লেকে।
শ্রীমঙ্গল শহর থেকে দুটি রাস্তায় সেখানে যাওয়া যায়।
এটি শ্রীমঙ্গল থেকে ১৫ কি: মি: পূর্বে শ্রীমঙ্গলের পাশ্ববর্তী কমলগঞ্জের মাধবপুর চা বাগানে।
লাউয়াছড়া প্রবেশের মূখে হাতের ডান দিকে নুরজাহান চা বাগানের ভিতর দিয়ে অথবা ভানুগাছ বাজার হয়ে সেখানে যাওয়া যায়।
গাড়ি থেকে নামতেই আপনার চোখে পড়বে চারদিকে সবুজ পাহাড়।
পাশাপাশি উঁচু-উঁচু টিলা।
সমতল চা বাগানে শত শত গাছের সারি।
হয়তো এরই মাঝে একঝাঁক পাখি আপনাদের আমন্ত্রণ জানাবে তার সুরের মুর্চ্ছনায়।
হাজার হাজার ভ্রমণ পিপাসু পর্যটকদের পদভারে পুরো বছরই মুখরিত থাকে এ লেক।
কিভাবে আসবেন- - - - - - - -
প্রতিদিন ঢাকা থেকে শ্রীমঙ্গলের পথে চারটি আন্তঃনগর ট্রেন যাত্রা করে কমলাপুর রেলষ্টেশন থেকে।
এছাড়া সায়েদাবাদ থেকেও আসতে পারবেন চায়ের দেশ শ্রীমঙ্গলে
কোথায় থাকবেন- - - - - - - -
কোলাহল মুক্ত পরিবেশে থাকতে চাইলে উঠতে পারেন চা বাগানের ভিতর বিটিআরআই রেস্ট হাউজ অথবা টি রিসোর্ট-এ।
এ ছাড়া শ্রীমঙ্গল শহরে ২০টিরও বেশি আবাসিক হোটেল রয়েছে।
ভাল দেখে যে কোন একটিতে উঠতে পারেন।
ভাড়া মোটামুটি কম।
শ্রীমঙ্গল শহরে উখযোগ্য হোটেলগুলো হলো_ টি টাউন রেস্ট হাউজ, নিরালা রেস্ট হাউজ, এলাহী পস্নাজা, হোটেল বিরতি, আল-রহমান, হোটেল মুক্তা প্রভৃতিতে উঠতে পারেন।
এছাড়াও সরকারি ও আধা সরকারী সংস্থাগুলোর বেশ কিছু বাংলো রয়েছে এখানে।
তবে কর্তৃপক্ষের পূর্ব অনুমতি সাপেক্ষে এখানে ওঠতে পারেন।
টি-টাউন গেষ্ট হাউজঃ ০৮৬২৬৩৭০
মিড লেভেল সেন্ডি হোটেলঃ ০৮৬২২৪৩
টি রিসোর্টঃ ০৮৬২৬২০৭

সেদিন যা দেখেছিলাম রামগড়ে
রামগড় ভ্রমণ (প্রান্তু বিশ্বাস)
আমরা সকাল ১০ টায় ফেনী রোড থেকে সিএনজি রিজার্ভ করে ছাগলনাইয়া উপজেলা হয়ে শুভপুর, করের হাট হয়ে যাওয়ার পথে প্রথমে নয় টিলা মাজার দেখতে পায়, সেখানে মাজার পরিদর্শন করি।
নয় টিলা মাজার: এই মাজার পাহাড়ের উপর অবস্থিত।
মাজারে প্রবেশের জন্য দুটি আলাদা সিঁড়ি রয়েছে।
সাধারণত ডান পাশের সিঁড়িতে উঠে বাম পাশের সিঁড়িতে নামা হয়।
মাজারের গেটের পাশে রয়েছে দান করার ব্যবস্থা, আপনারা যারা আসবেন এই দানবাক্সে দান করতে পারেন।
এছাড়া মাজারটি পাহাড়ের উপর পাশে রয়েছে সবুজে ঘেরা বিশাল খোলা জায়গা, আর এক পাশে বিভিন্ন পাহাড়ের দৃশ্য দেখা যায়।
মাজার পরিদর্শন এর পর রাস্তায় একটি মনোরম পরিবেশ দেখে বিরতি নিলাম আমরা।
যাওয়ার পথে রয়েছে একটি বিজিবি চেক পোস্ট।
মনে রাখবেন উক্ত সংরক্ষিত এলাকার কোন প্রকার ভিডিও অথবা ছবি ধারন করবেন না, যা চেক পোস্টে সতর্ক করে দিবে।
এরপর হেয়াকো বাজারের পরে পাবেন ভিন্ন অনুভূতি পাওয়ার একটি অপরুপ সৌন্দর্যের পরিবেশ।
যা সেলফি রোড নামে পরিচিত।
সেলফি রোড: এ রাস্তা জুড়ে দুপাশে রয়েছে অসংখ্য রাবার গাছ যা রাবার বাগানও বলা হয়।
এ স্থানে আসার জানতে পারবেন কিভাবে রাবার গাছ থেকে রাবার উৎপাদন করা হয়।
আর এ রাস্তায় অবশ্যই আপনি ছবি অথবা সেলফি নিজে থেকে তুলতে বাধ্য হবেন কারন জায়গাটা এতটা সুন্দর যা আপনাকে মুগ্ধ করবে।
এরপর এক অসাধারণ প্রকৃতির রূপের সৌন্দর্য চোখে পড়বে।
তা হচ্ছে রামগড় চা বাগানের দৃশ্য।
১,৪০০ একরের বিশাল রামগড় চা বাগান।
পঞ্চাশের দশকে স্থাপিত এই চা বাগান থেকে প্রতিদিন ১৬ হাজার কেজি সবুজ পাতা উত্তোলন করা হয়।
বাগানের কেন্দ্রস্থলে রয়েছে প্রকাণ্ড লেক।
শুনেছি এই লেক শীতকালে পরিপূর্ণ থাকে অতিথি পাখির কলকাকলিতে।
দেশের অনেক পাখিপ্রেমী এই সময় ভিড় জমায় এখানে।
আপনার পাখিপ্রেমী হওয়ার প্রয়োজন নেই, যদি ন্যূনতম প্রকৃতিপ্রেমী হয়ে থাকেন তাহলে বিমোহিত হয়ে যাবেন এই সৌন্দর্যে।
আর এ চা বাগানের মধ্য দিয়ে চলে গেছে ফেনী-খাগড়াছড়ি সড়ক।
এই পথে ছুটে চলা হাজারো যাত্রীর দেহ মন প্রাণ জুড়িয়ে দেয় রামগড় চা বাগান।
তারপর দুপুরে খাবার খাওয়ার জন্য রামগড় বাজারে পৌছাই।
রামগড় বাজারে কালি মন্দিরের উত্তর পার্শে রাস্তা দিয়ে পশ্চিমে মসজিদের ছোট রাস্তায় যাওয়ার পথে মসজিদের গেটের সামনে রয়েছে একটি হোটেল।
সেখানে খবারের মূল্য বেশি নিলেও বাধ্য হয়ে খেয়েছি, কারণ অন্য হোটেল গুলো বন্ধ ছিলো।
খাওয়া শেষ করে চলে যাই রামগড় পর্যটন লেকের ঝুলন্ত ব্রীজ দেখার উদ্দেশ্য।
রামগড় ঝুলন্ত ব্রীজ : এই ঝুলন্ত ব্রীজ টি লেকের মাঝখানে অবস্থিত।
এই লেকে প্রবেশ পথে ১ নং গেটে রয়েছে ১৯৭১ সালের মুক্তিযুদ্ধের স্মৃতি বিজরিত ভাস্কর্য আর তার পাশে রয়েছে ১৯৫২ ভাষা শহীদের শহীদ মিনার।
প্রাকৃতিক পরিবেশ বান্ধব এই দৃষ্টিনন্দন জায়গা সত্যি অসাধারণ।
লেকের মাঝখানে দুটি পিলারের উপর তারের মাধ্যমে ঝুলে আছে এই সুদৃশ্য ঝুলন্ত সেতু।
রামগড় ভ্রমণ এর ভিডিও লিংক:

প্রাচীন পানাম নগর
আজ আমরা আপনাদের সামনে তুলে ধরব বাংলাদেশের এক প্রাচীন নগর, যা আমাদের কাছে পানাম নগর নামে পরিচিত।
পানাম নগর যেতে চাইলে আপনাকে ঢাকা হতে বাসযোগে ঢাকা-চট্টগ্রাম মহাসড়কে সোনারগাঁ মোগরাপাড়া বাসস্ট্যান্ড নামতে হবে।
অত:পর রিক্সা/সিএনজি যোগে চলে যান পানাম নগর যার মোট দূরত্ব ২৭ কি.মি।
পানাম নগর সোনারগাঁ লোক ও কারুশিল্প ফাউন্ডেশন জাদুঘর হতে ০.৫ কি.মি. উত্তরে অবস্থিত।
পানাম বাংলাদেশের চারশত বছর প্রাচীন বাংলাদেশের নগর ভিত্তীক একটি প্রাচীন নগরীর মডেল হিসেবে বিবেচিত হতে পারে।
এর প্রাচীনত্ব আরো গভীর হতে পারে।
''পাইনাম'' ফার্সি শব্দ।
পাইনাম থেকে পানাম। অর্থ আশ্রয়।
ধারনা করা যেতে পারে ঐতিহাসিক ''সড়কে-ই-আযম'' গ্রান্ড ট্রাংঙ্ক রোডের সমাপ্তি এ পানাম নগরেই হয়েছিল।
সে সুবাদে পানাম নগরী ''সরকার-ই-সোনারগাঁওয়ের'' পরগনার হেড কোয়ার্টার হিসেবে ও বিবেচিত।
পানামের প্রাচীনত্ব বহন করে ট্রেজারার হাউস, সেতু, কোস্পানীর কুঠি এবং প্রাচীন বনেদি ইমারত সমূহ।
সোনারগাঁয়ের নান্দনিক চারু ও কারু শিল্পের জন্যে বিখ্যাত মসলিনের আড়ং ছিল পানাম নগর।
পানাম নগরের বিভাশিত বর্নাঢ্য-ইমারত সমূহ স্বাক্ষ্য দেয় একসময় সোনারগাঁয়ের অভিজাত নাগরিকদের বসবাসের কেন্দ্র ছিল।
লোকজ শিল্প সমৃদ্ধ নান্দনিক ফুল, লতাপাতা সম্বলিত দেয়াল, চিত্রিত চারুতায় ভরপুর মায়াবি নাচঘরকে কেন্দ্র করে লোকজ গানের আসর বসতো।
মায়াবি পর্দা দুলে ওঠার মতো মসলিনের পর্দা ঋতু ভিত্তিক বিভিন্ন পূজো উৎসবে মূখর নগরী আবহমান বাংগালির লোকাচার, জীবনাচার, আবহমান জীবন সংস্কৃতির এক জীবন্ত দলিল ছিল পানাম নগর।
লোকজ উপাদানের মোটিভ সম্বলিত একচালা দোচালা ছনের ঘরের মডেল সম্বলিত ইমারত, বঙ্গীয় ''একচালা দোচালা গৃহায়ন'' সংস্কৃতির আদল রূপে সুদূঢ় দিল্লীতে সমাদৃত হয়েছিল এ থেকে কী আমরা ধারনা করতে পারিনা প্রাচীন এ সোনারগাঁয়ের ছনে ছাওয়া কুড়ে ঘরের আদলই মোগল শিল্পকলাকে উৎসাহিত করেছিল।
এসবেরই বহিঃপ্রকাশ ঘটেছিল সোনারগাঁয়ের পৃথিবীখ্যাত নান্দনিক চারু ও কারুশিল্পর জন্যে।
আজকের পর্ব সম্পর্কে আপনাদের মতামত জানান।
আজ ছিল আমাদের ঈদ ভ্রমণ প্রতিবেদনের শেষ পর্ব।
সমগ্র প্রতিবেদন জুড়ে আমরা আপনাদের একটু ভিন্ন ধরনের ভ্রমণ তথ্য দেয়ার চেষ্টা করেছি।
আমাদের সমগ্র প্রতিবেদন সম্পর্কে আপনাদের কেমন লাগলো আমাদের জানাবেন।
সামনে আপনাদের সামনে আরো নতুনভাবে নতুন কিছু ভ্রমণ তথ্য নিয়ে আপনাদের সামনে হাজির হব।
আর ভ্রমণকালীন সময়ে আপনার নিরাপত্তা সবার আগে নিশ্চিত করুন এবং দেশের পর্যটন শিল্প বিকাশের লক্ষে সকল দর্শনীয়স্থান পরিছন্ন রাখুন।

লালবাগ কেল্লার কিছু কথা
পর্যটনলিপি আজ আপনাদের সামনে বাংলার ঐতিহ্যবাহী লালবাগ কেল্লা নিয়ে হাজির হয়েছে।
আজ আপনাদের সামনে তুলে ধরব ঢাকার বুকে দাঁড়িয়ে থাকা এই ঐতিহ্যবাহী কেল্লার কিছু জানা-অজানা কথা।
প্রথমে এই কেল্লার নাম ছিল কেল্লা আওরঙ্গবাদ।
আর এই কেল্লার নকশা করেন শাহ আজম।
মোঘল সম্রাট আওরঙ্গজেব-এর ৩য় পুত্র আজম শাহ ১৬৭৮ খ্রিস্টাব্দে ঢাকার সুবেদারের বাসস্থান হিসেবে এ দুর্গের নির্মাণ কাজ শুরু করেন।
মাত্র এক বছর পরেই দুর্গের নির্মাণকাজ শেষ হবার আগেই মারাঠা বিদ্রোহ দমনের জন্য সম্রাট আওরঙগজেব তাকে দিল্লি ডেকে পাঠান।
এসময় একটি মসজিদ ও দরবার হল নির্মাণের পর দুর্গ নির্মাণের কাজ থেমে যায়।
নবাব শায়েস্তা খাঁ ১৬৮০ সালে ঢাকায় এসে পুনরায় দুর্গের নির্মাণকাজ শুরু করেন।
তবে শায়েস্তা খানের কন্যা পরী বিবির মৃত্যুর পর এ দুর্গ অপয়া মনে করা হয় এবং শায়েস্তা খান ১৬৮৪ খ্রিস্টাব্দে এর নির্মাণ বন্ধ করে দেন।
এই পরী বিবির সাথে শাহজাদা আজম শাহের বিয়ে ঠিক হয়েছিল।
পরী বিবিকে দরবার হল এবং মসজিদের ঠিক মাঝখানে সমাহিত করা হয়।
শায়েস্তা খাঁ দরবার হলে বসে রাজকাজ পরিচালনা করতেন।
১৬৮৮ সালে শায়েস্তা খাঁ অবসর নিয়ে আগ্রা চলে যাবার সময় দুর্গের মালিকানা উত্তরাধিকারীদের দান করে যান।
শায়েস্তা খাঁ ঢাকা ছেড়ে চলে যাওয়ার পর নানা কারণে লালবাগ দুর্গের গুরুত্ব কমতে থাকে।
১৮৪৪ সালে ঢাকা কমিটি নামে একটি আধা-সরকারি প্রতিষ্ঠান দুর্গের উন্নয়ন কাজ শুরু করে।
এ সময় দুর্গটি লালবাগ দুর্গ নামে পরিচিতি লাভ করে।
১৯১০ সালে লালবাগ দুর্গের প্রাচীর সংরক্ষিত স্থাপত্য হিসেবে প্রত্নতত্ত্ব বিভাগের অধীনে আনা হয়।
অবশেষে নির্মাণের ৩০০ বছর পর গত শতকের আশির দশকে লালবাগ দুর্গের যথাসম্ভব সংস্কার করে এর আগের রূপ ফিরিয়ে আনা হয় এবং দর্শনার্থীদের জন্য উন্মুক্ত করা হয়।
এখানকার স্থাপনার অন্তর্গতঃ পরীবিবির সমাধি বেশ উল্লেখযোগ্য।
এটি মোগল আমল এর একটি চমৎকার নিদর্শন।
প্রশস্ত এলাকা নিযে লালবাগ কেল্লা অবস্থিত।
কেল্লার চত্বরে তিনটি স্থাপনা রয়েছে কেন্দ্রস্থলের দরবার হল ও হাম্মাম খানা, পরীবিবির সমাধি, উত্তর পশ্চিমাংশের শাহী মসজিদ।
এছাড়া দক্ষিণ-পূর্বাংশে সুদৃশ্য ফটক, এবং দক্ষিণ দেয়ালের ছাদের উপরে বাগান রয়েছে।
বর্তমানে রবিবার পূর্ণ দিবস ও সোমবার অর্ধদিবস বন্ধ থাকে।
সপ্তাহের বাকী ছয়দিন এই কেল্লা দর্শনার্থীদের জন্য উন্মুক্ত থাকে।

পর্যটনলিপি আড্ডা - শ্রীমঙ্গল
বন্ধুরা গত ২ অক্টোবর ২০১৫, শুক্রবার শ্রীমঙ্গলের নীলকণ্ঠ চা কেবিনে অনুষ্ঠিত হয়ে গেল আমাদের দ্বিতীয় আড্ডা।
আমাদের আড্ডার প্রধান অতিথি ছিলেন ট্যুরিজম ডেভেলপার্স অ্যাসোসিয়েশন অব বাংলাদেশের চেয়ারম্যান এম জামিউল ইসলাম।
বিশেষ অতিথি ছিলেন পরিবেশবাদী সংগঠন বাপা'র জেলা কমিটির সাধারণ সম্পাদক আ স ম খালেদ সোহেল এবং হোটেল গ্র্যান্ড সুলতানের মার্কেটিং ম্যানেজার মোহাম্মদ জহিরুল ইসলাম (ডাল্টন জহির)।
আড্ডায় শ্রীমঙ্গলে পর্যটন সংক্রান্ত নানা সমস্যা এবং সমাধান নিয়ে আলোচনা হয়।
একই সঙ্গে শ্রীমঙ্গলের সব ট্যুর গাইডসহ পর্যটন শিল্পে সংশ্লিষ্টদের ঐক্যবদ্ধ হয়ে কাজ করার প্রতিশ্রুতি দেওয়া হয়।
আমাদের মুক্ত আড্ডায় এই বিশেষ ব্যক্তিবর্গদের উপস্থিতি এবং স্থানীয় ব্যবসায়ী যারা পর্যটন শিল্পের সাথে জড়িত আরও সাধারন পর্যটকের উপস্থিতিতে আমি যার পর নাই বিমোহিত হয়েছি।
যদিও ভাষাটা কাব্যিক টাইপ হয়ে গেছে, আমি আসলে ভাষা হারিয়ে ফেলেছি মানুষের এত সাবলিলভাবে আড্ডাতে যোগদানের উৎসাহ দেখে।
আশা রাখি পরবর্তী আড্ডা যেখানেই দেই না কেন এভাবেই যেন সবাই আমাদের সহযোগিতা করে।
পর্যটন শিল্পের উন্নয়ন আমাদের থেকে আর খুব বেশি দূরে নয়।

শোলাকিয়া ঈদ গাহ
আজ পর্যটনলিপি আপনাদের সামনে এই শোলাকিয়া ঈদগাহ্ নিয়ে কিছু তথ্য তুলে ধরবে।
কিশোরগঞ্জের ঐতিহাসিক ঈদগাহের সৃষ্টির ইতিহাস সম্পর্কে অনেক জনশ্রুতি প্রচলিত রয়েছে।
সর্বশেষ তথ্য অনুযায়ী জানা যায়, ১৮২৮ সালে এ মাঠের গোড়াপত্তন হয়।
ওই বছরই স্থানীয় সাহেব বাড়ির উর্দ্ধতন পুরুষসৈয়দ আহমদ (র:) তার তালুক সম্পত্তিতে তারই ইমামতিতে ঈদের প্রথম জামাত অনুষ্ঠিত হয়।
পরে স্থানীয় হয়বতনগর দেওয়ান বাড়ির অন্যতম দেওয়ান মান্নান দাদ খানের বদান্যতায় এ মাঠের কলেবর বৃদ্ধি পায় এবং এর পরিধি বিস্তৃতি লাভ করে।
দেওয়ান মান্নান দাদ খান ছিলেন বীর ঈসাখাঁর অধঃস্থন বংশধর।
গোড়াপত্তনের পর বিভিন্নভাবে এবং বিভিন্ন কারণে এ মাঠের প্রতি মানুষের আকর্ষণ বাড়তে থাকে এবং ক্রমান্বয়ে এ মাঠের প্রসার ও প্রসিদ্ধি ঘটে এবং দেশ ও দেশের বাইরে এর সুনাম ছড়িয়ে পড়ে।
এ মাঠের নামকরণের বিষয়ে জনশ্রুতি হচ্ছে যে, বহুকাল আগে একবার এ মাঠে ঈদের জামাতে জামাতির সংখ্যা দাঁড়িয়েছিল ১ লাখ ২৫ হাজার অর্থাৎ সোয়া লাখ।
এই সোয়া লাখ থেকেই উচ্চারণ বিবর্তনে বর্তমান শোলাকিয়ার নামকরণ হয়েছে।
অপর একটি ধারণা হচেছ, মোগল আমলে এখানে পরগনার রাজস্ব আদায়ের একটি অফিস ছিল।
সেই অফিসের অধীন পরগণার রাজস্বের পরিমাণ ছিল সোয়া লাখ টাকা।
জনশ্রুতি হচ্ছে, এটাও ''শোলাকিয়া'' নামকরণের উৎস হতে পারে।
জানা গেছে, ঐতিহ্যবাহি এ মাঠে খ্যতিসম্পন্ন আলেমগণ ইমামতি করেছেন।
প্রাপ্ত তথ্য অনুযায়ী প্রথম বড় জামাতের পর আরো যাঁরা ইমামতি করেছেন তাঁরা হলেন হযরত মাওলানা হাফেজ মুহম্মদ হযরত উল্লাহ, হযরত মাওলানা পেশওয়ারী, হযরত মাওলানা মুসলেহ উদ্দিন, আলহাজ্ব মাওলানা হামিদুল হক, হযরত মাওলানা মাজহারম্নল হক, হযরত মাওলানা আবদুল গনি, হযরত মাওলানা আতহার আলী, হযরত মাওলানা আবদুল মান্নান, হযরত মাওলানা আবুল খায়ের মুহাম্মদ নূরুল্লাহ, মাওলানা আবুল খায়ের মুহাম্মদ সাইফুল্লাওও মাওলানা ফরিদ উদ্দিন মাসউদ।

আবারো ট্র্যাকারদের জন্য উন্মুক্ত হচ্ছে মাউন্ট এভারেস্ট
২৯,০৩৫ ফিট উচ্চতার মাউন্ট এভারেস্টের শিখরে আরোহন করার ইচ্ছে অনেকের মধ্যেই রয়েছে।
আর কোভিড-১৯ এর কারনে বিগত মার্চ মাস থেকে নেপাল ট্যুরিজম বন্ধ থাকায় নিষেধাজ্ঞা আরোপ হয়েছিল মাউন্ট এভারেস্ট ট্র্যাকিং করার ক্ষেত্রেও, আর এটা ছিল পর্বতারোহীদের জন্য খুবই বেদনাদায়ক।
কিন্তু সুখবর হচ্ছে খুব শীঘ্রই পর্বতারোহীদের জন্য উন্মুক্ত করে দেয়া হচ্ছে পৃথিবীর এই সর্বোচ্চ পর্বতশৃঙ্গ।

বগালেকের উপাখ্যান মাসুম রাব্বানী-
বাংলাদেশের পার্বত্য ৩ জেলার অন্যতম সুন্দর ও রহস্যময় জেলা বান্দরবান।
সেই বান্দরবান এর আর এক রহস্যময় ও আকর্ষনীয় পর্যটন স্থান হচ্ছে বগালেক।
রহস্যময় বলছি এই কারণে যে, বগালেকের উৎপত্তি নিয়ে আছে নানারকম উপকথা, যা সেখানে গেলেই শুনতে পারবেন আদিবাসিদের মুখে মুখে।
বগাকাইন হ্রদ বা বগা হ্রদ( স্থানীয় নাম বগালেক) বান্দরবন জেলার রুমা উপজেলায় অবস্থিত।
বাংলাদেশের সর্বোচ্চ উচ্চতায় অবস্থিত একটি স্বাদু পানির হ্রদ।
বান্দরবন থেকে ৭০ কিমি দূরে রুমা উপজেলায় কেওক্রাডাং এর কোল ঘেষে এর অবস্থান।
সমুদ্রপৃষ্ঠ থেকে এর উচ্চতা প্রায় ২,৪০০ ফুট (কেওক্রাডাং-এর উচ্চতা ৩,১৭২ ফুট)।
ফানেল বা চোঙা আকৃতির আরেকটি ছোট পাহাড়ের চূড়ায় বগা লেকের অদ্ভুত গঠন অনেকটা আগ্নেয়গিরির জ্বালামুখের মতো।
রুমা উপজেলার পূর্ব দিকে শঙ্খ নদীর তীর থেকে ২৯ কিলোমিটার অভ্যন্তরে অবস্থিত একটি মৌজার নাম 'নাইতং মৌজা'।
এই মৌজার পলিতাই পর্বতশ্রেণীর অন্তর্গত একটি পাহাড়ের চূড়ায় হ্রদটি অবস্থিত।
এই হ্রদটি তিনদিক থেকে পর্বতশৃঙ্গ দ্বারা বেষ্টিত।
এটি সমুদ্রপৃষ্ঠ থেকে ৪৫৭ মিটার ও ৬১০ মিটার উচ্চতার মধ্যবর্তী অবস্থানের একটি মালভূমিতে অবস্থিত।
এর গভীরতা হচ্ছে ৩৮ মিটার (১২৫ ফুট)।
এটি সম্পূর্ণ আবদ্ধ হ্রদ এবং এর থেকে পানি বের হতে পারে না এবং কোনো পানি ঢুকতেও পারে না।
এর আশেপাশে পানির কোনো দৃশ্যমান উৎসও নেই।
তবে হ্রদ যে উচ্চতায় অবস্থিত তা থেকে ১৫৩ মিটার নিচে একটি ছোট ঝর্ণার উৎস আছে যা বগা ছড়া নামে পরিচিত।
হ্রদের পানি কখনও পরিষ্কার আবার কখনওবা ঘোলাটে হয়ে যায়।
কারণ হিসেবে অনেকে মনে করেন এর তলদেশে একটি উষ্ণ প্রস্রবণ রয়েছে।
এই প্রস্রবণ থেকে পানি বের হওয়ার সময় হ্রদের পানির রঙ বদলে যায়।
বাংলাদেশের ভূতাত্ত্বিকগণের মতে বগাকাইন হ্রদ মৃত আগ্নেয়গিরির জ্বালামুখ কিংবা মহাশূন্য থেকে উল্কাপিণ্ডের পতনের ফলে সৃষ্টি হয়েছে।
অনেকে আবার ভূমিধ্বসের কারণেও এটি সৃষ্টি হতে পারে বলে মত প্রকাশ করেছেন।
এটি ভুবন স্তরসমষ্টির (Bhuban Foundation) নরম শিলা দ্বারা গঠিত।
বগালেকের অধিকাংশ আদিবাসিই বম উপজাতির অন্তর্ভুক্ত।
বগালেকের মোট ঘর সংখ্যা ৩০ টি।
জনসংখ্যা ১৫৫জন (পুরুষ ৬৯জন এবং নারী ৮৬ জন)।
সকাল, বিকেল, রাত তিনটি ভিন্ন ভিন্ন সময় বগা লেকের দৃশ্য ভিন্ন ভিন্ন, তবে রাতের বগালেক এক অদ্ভুত সুন্দর পরিবেশের সৃষ্টি করে।
পূর্নিমায় দেখবেন এক রূপ আর অমাবস্যায় দেখবেন আর এক রূপ।
অমাবস্যায় হারিয়ে যাবেন তারার রাজ্যে।
আকাশ ভরা তারার মেলার নিচে বসে বগালেকের অপূর্ব মনোরম সুন্দর পরিবেশ উপভোগ করার অনুভুতি ভাষায় প্রকাশ করা যায় না।
যদি আকাশ পরিষ্কার থাকে এবং আপনার ভাগ্য ভাল থাকে তাহলে দেখতে পাবেন মিল্কিওয়ে।
বলে রাখা ভাল বগালেকে আপনি রাত ১০ টা পর্যন্ত ঘুরাফেরা, গান বাজনা করতে পারবেন।
বারবিকিউ যদি করতে চান তাও করতে পারবেন কিন্তু সব কিছু রাত ১০ টা পর্যন্ত (আপনার নিরাপত্তার কারনে আর্মিরা এ ব্যবস্থা গ্রহন করেছে যদিও বগালেকের মানুষদের ব্যবহার বা তাদের জীবন যাত্রার চিত্র দেখে টুরিস্টদের নিরাপত্তা নিয়ে চিন্তা করার কোন কারনই নেই)।
বগালেকে যাবেন আর বগালেকের পানিতে দাপাদপি করবেন না তাকি হয়।
কিন্তু সব সময় মনে রাখবেন যে আপনার জীবনের মূল্য সবচেয়ে বেশি।
সাতারে পারদর্শি হলে ও বেশি দূর যাবন না কারন লেকের নিচে পাথর আছে, পাথারে আঘাত লেগে আপনি আহত হতে পারেন( প্রায় প্রতি বছরই বগালেকের পানিতে ডুবে টুরিস্ট মারা যায়)।
তাই পানিতে নামা নিয়ে খুব সাবধান থাকবেন।
যারা সাতার পারেন না কিন্তু পানিতে নামতে চান তারা চাইলে পাড়ের কাছে হাটু পানিতে নেমে গোসল করে নিতে পারেন।
পানিতে নেমে একটু স্থির হলেই দেখতে পারবেন কিছু ছোট মাছ আপনার পায়ের কাছে চলে এসেছে।
ভয় পাবেন না, এই মাছ গুলো শরীরের ময়লা খায় সুতরাং বলা যায় এই মাছ গুলো আপনার কোন ক্ষতি করবে না।
যারা কেওক্রাডাং যেতে চান তারা এই বগালেক থেকেই যেতে পারবেন। কিভাবে যাবেন
ঢাকা থেকে বান্দরবানের রাতের বাসে উঠে চলে যাবেন বান্দরবানে।
সকালের নাস্তা বান্দরবান শহরে করে নিন।
এর পর সিএনজি বা অটো রিজার্ভ করে বা লোকাল সিএনজি নিয়ে চলে যান রুমা বাস স্ট্যান্ডে।
বলে রাখা ভাল বাস দিনে ৪ টা সময়ে চলে, ৮.৩০, ১০.৩০, ১২.৩০, ২.৩০।
বাসে রুমা যেতে সময় লাগবে দুই থেকে আড়াই ঘন্টা।
রুমায় নেমে গাইড সমিতি থেকে গাইড যোগার করে চলে যান রুমার আর্মি ক্যাম্পে।
আর্মি ক্যাম্প থেকে পারমিশন নিয়ে চলে যান বগালেক।
চাইলে রুমা থেকে বগালেক পুরোটা পথ ট্রেক করে যতে পারবেন।
আর যদি হাটতে না চান তাহলে চান্দের গাড়ি ভাড়া নিয়ে যেতে পারবেন।
বগালেক এর আগে কমলা বাজার নেমে গেলে ভাড়া এক আর বগালেক পর্যন্ত গেলে আর এক ভাড়া (বর্ষা কালে গেলে কমলা বাজার পর্যন্ত যেতে পারবেন গাড়িতে বাকিটা পথ হেটে যেতে হবে তবে এখন রাস্তার কাজ চলছে রাস্তার কাজ শেষ হয়ে গেলে সারা বছরই যেতে পারবেন গাড়ি দিয়ে)।
বগালেকে নেমেই বগালেক আর্মি ক্যাম্প রিপোর্ট করতে হবে।
তার পর গাইড আপনাদের থাকা খাওয়ার ব্যবস্থা করে দিবে।
বেশ কিছু রিসোর্ট আছে বগালেকে।
যদি বারবিকিউ করতে চান তবে রুমা থেকে মুরগি কিনে আনাই ভাল।
আপনার প্রয়োজনীয় সকল ঔষধ ঢাকা থেকে কিনে আনাই বুদ্ধিমানের কাজ হবে।
এছাড়া নিত্য প্রয়োজনীয় সকল জিনিস রুমাতে পাবেন।
বগা লেকে বিদ্যুৎ সংযোগ নেই কিন্তু মোবাইল বা ক্যামেরার ব্যাটারি টাকা দিয়ে চার্জ দিয়া যাবে। খরচ
ঢাকা - বান্দরবান ৬২০ (হানিফ)
সিএনজি দিয়ে রুমা বাস স্টেন্ড ২০-৩০ (পার পার্সন)
রুমার বাস ভাড়া ১০০
গাইড ভাড়া ৬০০ (পার ডে)
চান্দের গাড়ি ভাড়া কমলা বাজার পর্যন্ত ২৫০০-৩০০০ আর বগালেক পর্যন্ত ৩০০০-৩৫০০
বগালেকে থাকা পার পার্সন পার নাইট ১০০
খাওয়া দাওয়া পার ডে ২২০ - ৩০০ টাকা।

পঞ্চগড় ও কাঞ্চনজঙ্ঘা
পঞ্চগড় এখন হালের ক্রেজ।
পঞ্চগড় জেলার তিনদিকেই রয়েছে পার্শ্ববর্তী দেশ ভারত।
হিমালয় কন্যা নামে খ্যাত এই জেলা থেকে দেখা যায় পৃথিবীর তৃতীয় সর্বোচ্চ পর্বতশৃঙ্গ কাঞ্চনজঙ্ঘা (৮৫৮৬ মিঃ)।
এখন অনেকেই কাঞ্চনজঙ্ঘা দেখার জন্য পঞ্চগড় যাচ্ছেন।
গতবছর তেতুলিয়া প্রবেশের ১০/১২ কি.মি. আগে থেকেই বাসে বসে কাঞ্চনজঙ্গা দেখা গিয়েছিলো, প্রায় দুপুর ৩ টা পর্যন্ত এর রূপের ঝলক দেখা যায় সাধারণত।
তবে পঞ্চগড় যে শুধু কাঞ্চনজঙ্ঘা দেখার আছে তা কিন্তু না, এছাড়াও রয়েছে আরও অনেক কিছু।
যেভাবে যেতে পারেন ট্রেনঃ
আমরা অনেকেই জানি না যে পঞ্চগড় যাওয়ার ষ্টেশনের নাম বি সিরাজুল ইসলাম স্টেশন, তাই অনেক সময় আমাদের হয়রানির শিকার হতে হয়।
ঢাকা থেকে তিনটা ট্রেন আসা যাওয়া করে পঞ্চগড়ে।
পঞ্চগড় এক্সপ্রেস - ঢাকা থেকে ছাড়ার সময় রাত ১০:৪৫, পঞ্চগড় পৌঁছায় সকাল ৯ টার দিকে।
দ্রুতযান এক্সপ্রেস - ঢাকা থেকে ছাড়ার সময় সকাল ৮:০০ টা , পঞ্চগড় পৌঁছায় সকাল ৬ :১০ টার দিকে।
একতা এক্সপ্রেস - ঢাকা থেকে ছাড়ার সময় ১০:১০, পঞ্চগড় পৌঁছায় রাত ৯ টার দিকে।
** সবগুলো ট্রেন পঞ্চগড় পৌঁছাতে কিছু সময় লেইট করে।
** ট্রেনগুলোর কোন অফডে নেই।
ভাড়াঃ শোভন চেয়ার ৫৫০ টাকা, স্নিগ্ধা ১০৫৩ টাকা, এসি বার্থ ১৮৯২ টাকা। বাসঃ
ঢাকা থেকে পঞ্চগড়ে হানিফ, নাবিল, শ্যামলি সহ অনেক বাস চলে।
ঢাকা থেকে সরাসরি তেতুলিয়া বাস ও আছে।
ভাড়া জনপ্রতি ৬০০ - ১০০০ টাকা এসি ননএসি মিলিয়ে।
বিঃদ্রঃ ভাড়া পরিবর্তনযোগ্য ।
পঞ্চগড় থেকে তেতুলিয়া
তেতুলিয়া বাস ছাড়ে পঞ্চগড় বাস টার্মিনালের পাশে ধাক্কামারা মোড় থেকে ।
ভাড়াজনপ্রতি ৫০ টাকা।
ভাগ্য ভাল হলে এশিয়ান হাইওয়ে ধরে যেতে যেতে দেখতে পাবেনস্বাধের কাঞ্চনজঙ্ঘা।
কিছু দর্শনীয় স্থান
তেতুলিয়া ডাকবাংলো + কাঞ্চনজঙ্ঘা ভিউ পয়েন্ট
তেতুলিয়া থেকে অটো ভ্যান ভাড়া নিয়ে চলে যাবেন ডাকবাংলো।
ডাকবাংলোরপাশেই বয়ে গেছে মহানন্দা নদী।
কাঞ্চনজঙ্ঘা দেখার অনেকগুলো ভিউ পয়েন্টথাকলেও এখান থেকেই সবচেয়ে ভালোভাবে দেখতে পাওয়া যায়।
সাধারানত অক্টোবরের শেষ সময় থেকে নভেম্বরের মাঝামাঝি সময় পর্যন্ত কাঞ্চনজঙ্ঘা দেখা যায়।
তবে এটা পুরোটাই ভাগ্যের উপর নির্ভর করে।
কাঞ্চনজঙ্ঘা দেখার সময় সাধারণত সূর্যোদয়ের পর থেকে সকাল ১১/১২ টা পর্যন্ত।
আলো বারার সাথে সাথে এর রূপ পরিবর্তন হতে থাকে।
বেশ কয়েকটি রূপে দেখা যায় কাঞ্চনজঙ্ঘা।
তবে কাছ থেকে দেখার জন্য সাথে করে দূরবীন নিয়ে যেতে হবে।
ডাক বাংলোতে একটি পিকনিক স্পটও রয়েছে।
তাছাড়া মহানন্দা নদীর সুন্দড়জ্জে আপনি মুগ্ধ হতে বাধ্য।
কাজী এন্ড কাজী টি এস্টেট
আমরা অনেকেই সিলেটের পাহাড়ী চা বাগান দেখে থাকলেও সমতল ভূমির চাবাগান খুব কমজনেই দেখেছি।
আমদের পার্শ্ববর্তী দেশ ভারতে অনেক জায়গায়সমতল ভূমির চা বাগান থাকলেও বাংলাদেশে শুধুমাত্র পঞ্চগড়ই সমতল চা বাগানেরজন্য বিখ্যাত।
ডাকবাংলো থেকে কাঞ্চনজঙ্ঘা দেখে অটো/ভ্যান নিয়ে চলে যাবেন চাবাগান দেখতে।
বিশাল জায়গা নিয়ে এই চা বাগান।
সমতল ভূমির চা বাগান এতটাসুন্দর হতে পারে টা না দেখলে বুঝবেন না।
পঞ্চগড়ে চা বাগানএর সূচনা করেন ড. নাজমুল হক স্যার।
চা বাগান থেকে ফেরার পথে কমলা বাগান ঘুরে আসতে পারেন। আনান্দাধারা রিসোর্ট
চা বাগানের পাশেই এই রিসোর্ট।
বাংলাদেশের একপ্রান্তে তেতুলিয়া এতো সুন্দর একটিরিসোর্ট, যা ভাবতেও অবাক লাগে।
রিসোর্টের গেইট থেকেই শুরু হবে আপনারবিস্ময়।
আর যখন দেখবেন রিসোর্টের ভেতরে বেশ কয়েকটা ঘোড়া ঘুরে বেড়াচ্ছে, তখন মনে হবে রিসোর্টটা সত্যিই ব্যতিক্রমধর্মী।
বিঃদ্রঃ অবশ্যই অনুমতি লাগবে এই রিসোর্টে প্রবেশের জন্য।
বাংলাবান্ধা জিরো পয়েন্ট
তেতুলিয়া থেকে বাংলাদেশের সর্ব উত্তরের স্থান বাংলাবান্ধার দূরত্ব ২২ কিমি।
এই ২২কিমি রাস্তা একদম সোজা।
এখান থেকে শিলিগুড়ি ১৩ কিমি, গ্যাংটক ১৩৩ কিমি।
এখানে জিরো পয়েন্টে ছবি তুলতে হলে আপনাকে সিরিয়াল মেইন্টেইন করে তুলতে হবে, অনেকেই বিশৃঙ্খলা করার চেষ্টা করে।
সীমান্ত বাহিনীর প্যারেডঃ
বাংলাবান্ধা বর্ডারে বিকাল ৫ টায় পতাকা নামানোর সময় দুই দেশের সীমান্তরক্ষীবাহিনীর সদস্যরা প্যারেডে বিভিন্ন ড্রিল প্রদর্শন করেন।
প্যারেড উপভোগ করার জন্যআছে দুই দেশের নিজস্ব গ্যালারি। রকস মিউজিয়াম
শহরের মহিলা কলেজের প্রাঙ্গণে রয়েছে রকস মিউজিয়াম।
১৯৯৭ সালে ড. নাযমুলহক স্যারের হাত ধরে প্রতিষ্ঠিত হয় এই মিউজিয়াম।
এখানের উন্মুক্ত ও অভ্যন্তরীণনামে দুটো গ্যালারীতে দেখা যাবে দুর্লভ সব পাথর।
এছাড়াও দেখার মতো রয়েছে প্রায় ৪০০ বছরের পুরানো মির্জাপুর শাহী মসজিদ, ১৫০০ বছর আগে খনন করা মহারাজার দিঘী, পাঁচটি গড়, আরও বেশ কিছু জায়গা রয়েছে।
আবাসনের সম্ভাব্য ব্যবস্থা
তেতুলিয়া ডাকবাংলোতে থাকতে হলে আগে থেকে কনফার্ম করতে হয়।
তাছাড়া তেতুলিয়া, পঞ্চগড়ে মিড রেঞ্জের বেশ কিছু হোটেল আছে থাকার জন্য।
এরকম কয়েকটি হচ্ছে পঞ্চগড়ের তেতুলিয়া রোডে হোটেল মৌচাক, সিনেমা হল রোডে সেন্ট্রাল গেস্ট হাউজ, তেতুলিয়া চৌরাস্তা হতে বাঁয়ে সীমান্তপাড় হোটেল।
থাকা খাওয়া নিয়ে সমস্যা নেই। আনুমানিক খরচ
ঢাকা থেকে ২৫০০-৩০০০ টাকায় বেশ ভালভাবে ঘুরে আসা যাবে।
বাজেট ট্রাভেলার হলে আরও কম দিয়েও হবে।
**যারা ডে ট্যুরে যাবেনঃ তারা সকালে ডাকবাংলো থেকে কাঞ্চনজঙ্ঘা দেখা তারপর আনান্দাধারা রিসোর্ট + চা বাগান , বিকালে বাংলাবান্ধা এভাবে ঘুরতে পারেন।
**এককভাবে ট্যুর সম্ভব।
**উত্তরবঙ্গে শীতের প্রাদুর্ভাব বেশি, শীতের কাপড় নিতে ভুলবেন না।

রাজাঝীর দিঘী
ভাষা শহীদ আব্দুস সালাম, শহীদুল্লাহ কায়সার ও জহির রায়হান সহ আরো গুণীজনদের জন্ম এই ফেনীর মাটিতে।
এই ফেনী জেলা অনেক ইতিহাস ও ঐতিহ্যে ভরপুর।
এমন নানা ঐতিহ্যের মাঝে রাজাঝীর দিঘী অন্যতম।
ফেনীর ঐতিহ্যবাহী রাজাঝীর দিঘী শহরের জিরো পয়েন্টে অবস্থিত।
কথিত আছে যে প্রায় ৫/৭ শত বছর পূর্বে ত্রিপুরা মহারাজের প্রভাবশালী এক রাজার কন্যার অন্ধত্ব দুর করার মানসে এ দীঘি খনন করা হয়।
কন্যা-কে স্থানীয় ভাষায় ঝি বলা হয় ।
১৮৭৫ সালে ফেনী মহকুমা প্রতিষ্ঠিত হলে এই রাজাঝির দীঘির পাড়ে তার সদর দপ্তর গড়ে তোলা হয়।
এই রাজাঝীর দীঘির পাড়ে বর্তমানে ফেনী সদর থানা, ফেনী কোর্ট মসজিদ,অফিসার্স ক্লাব এবং জেলা পরিষদ পরিচালিত শিশু পার্ক সহ ন্যাশনাল হার্ট ফাউন্ডেশন গড়ে উঠেছে ।
মোট ১০.৩২ একর আয়তন বিশিষ্ট এ দীঘিটি ফেনীর ঐতিহাসিক ও দর্শনীয় স্থানের একটি ।
প্রতিদিন অনেক দর্শনার্থীর সমাগম ঘটে এই দিঘীর পাড়ে।

দিনাজপুরের গপ্পো
আজ আমরা আপনাদের নিয়ে যাব বাংলার ঐতিহ্যমন্ডিত জেলা দিনাজপুর।
যেতে যেতে আমরা দিনাজপুর সম্পর্কে দুই একটি কথা জেনে নেই।
সাহিত্য ও সংস্কৃতির ঐতিহ্যমন্ডিত দিনাজপুরের ইতিহাস অত্যন্ত প্রাচীন ও সমৃদ্ধ।
বিশেষজ্ঞদের মতে, ভারতের ছোট নাগপুর, বিন্ধ্যা পর্বত প্রভৃতি লাখ লাখ বছরের প্রাচীন স্থানগুলোর মৃত্তিকার সমগোত্রীয় দিনাজপুরের মাটি।
বহুকাল পূর্বে হিমালয় পর্বতের ভগ্নীরূপে জন্ম নেয়া বরেন্দ্র ভূমির হৃদয়-স্থানীয় স্থান দিনাজপুর।
লোকশ্রুতি অনুযায়ী জনৈক দিনাজ অথবা দিনারাজ দিনাজপুর রাজপরিবারের প্রতিষ্ঠাতা।
তাঁর নামানুসারেই রাজবাড়ীতে অবস্থিত মৌজার নাম হয় দিনাজপুর।
পরবর্তীতে ব্রিটিশ শাসকরা ঘোড়াঘাট সরকার বাতিল করে নতুন জেলা গঠন করে এবং রাজার সম্মানে জেলার নামকরণ করে দিনাজপুর।
দিনাজপুর আমাদের দেশের একটি স্বপ্নের শহর, যার পরিচয় ও সৌন্দর্য সম্পর্কে হয়ত হাতে কলমে লিখে ব্যাখ্যা করাটা অনেকটাই দুরুহ ব্যপার।
দিনাজপুর বাংলাদেশের একটি পর্যটনশিল্প সমৃদ্ধ জেলা।
এই জেলার লিচু ও সুগন্ধী চাল কিন্তু বেশ বিখ্যাত।
এই অঞ্চলের দর্শনীয় স্থানসমূহের মধ্যে কান্তজীউ মন্দির, দিনাজপুর রাজবাড়ি, রামসাগর দিঘি ও স্বপ্নপুরী অন্যতম।
দিনাজপুরকে এক কথায় আমাদের উত্তরবঙ্গের প্রাণ বলা চলে, আর তা কেনই বা নয়?
যেখানে রয়েছে রাজবাড়ী, রামসাগরের মত অলৌকিক দিঘী এবং স্বপ্নপুরির মত স্বপ্নের পারিবারিক জায়গা।
আসলে সব মিলিয়ে এক কথায় যদি দিনাজপুরকে ব্যাখ্যা করতে যাই তখন একটা কথাই বলা যায়, আর সেটা হল বহু মুঘলীয় নিদর্শনের এক অভূতপূর্ব সমন্বয় হচ্ছে দিনাজপুর।
আরেকটি কথা, সেই অষ্টাদশ শতাব্দীর শ্রেষ্ঠ শিল্পীদের হাতে নির্মিত এক আশ্চর্য মন্দিরও রয়েছে এই শহরে আর তার নাম হল 'কান্তজিউর মন্দির'।
এই মন্দির এর এক একটি ইটে খচিত আছে সনাতন ধর্মাবলম্বীদের সকল দেবদেবীর বিগ্রহ ।
কি দেখতে পাচ্ছেন তো?
সবচেয়ে আশ্চর্যের বিষয় হচ্ছে যে, এই মন্দিরকে কখনোই একটি ক্যামেরার রিলে পূর্ণাঙ্গভাবে ছবি বন্দী করা সম্ভব হয় না।
আসলে পুরো দিনাজপুরটাই এক অদ্ভুত আবহাওয়াতে বেষ্টিত।
যেকোনো ঋতুতে যেন এই পুরো শহরটাকে মনের মত করে সাজিয়ে তোলে, না শীত না গরম এ যেন এক অন্য রকম অনুভূতি।
এখানকার মানুষগুলোও ঠিক এই শহরের মতই সুন্দর মন মানসিকতা বহন করে চলে।
খুব আন্তরিকতা, মাধুর্যপূর্ণ কথাবার্তা আর ভালবাসায় পূর্ণ হৃদয় এই তিন শব্দের মধ্যে এখানকার প্রতিটা মানুষের বিচরণ ।
চাইলে এখনি চলতি পথে কয়েকজনের সাথে কথা বলে পরীক্ষা করে নিতে পারেন।
ধরে নিন আপনি ছুটিতে কোথাও ঘুরতে যাবেন তাহলে আমাদের এই দিনাজপুরকে আপনার ভ্রমন গন্তব্য হিসেবে বেঁছে নিন।
এখানে আপনি পাবেন রাজবাড়ী, ঐতিহ্যবাহী কান্তজিউর মন্দির, অলৌকিক রামসাগর দিঘী এবং স্বপ্নপুরী।
আর এইস্থানগুলো প্রত্যেকটিই নয়নাভিরাম।
রামসাগর দিঘীর একটি কথা না বললেই নয়, আর সেটি হল এই দিঘীর পানির পরিমান সর্বদা অপরিবর্তনীয়।
আর এই রকম আরও নানা রকম চমকপ্রদ রহস্যে ভরপুর আমাদের সবার প্রিয় দিনাজপুর।
বলে রাখি যারা ঢাকা থেকে দিনাজপুর যেতে চান তাহলে রেলপথ কিংবা স্থলপথ যেকোনোভাবেই যেতে পারেন।
যারা বাসে যেতে ইচ্ছুক তারা ঢাকার গাবতলী বাসস্ট্যান্ড বা শ্যামলি বাসস্ট্যান্ড থেকে যেতে পারবেন।
বাস সকাল থেকে সন্ধ্যা প্রায় সময়ই পাওয়া যায়।
নন এসি ভাড়া ৫০০ টাকা এবং এসি ৮০০ টাকা জন প্রতি।
আর ট্রেনে চরে যেতে চাইলে সেটাও পারেন।
কমলাপুর থেকে একতা এক্সপ্রেস ও দ্রুতজান এক্সপ্রেস যথাক্রমে সকাল ১০ টায় এবং সন্ধ্যা ৭.৪০ এ ছেড়ে যায়।
আজ তাহলে এ পর্যন্তই।
আবার দেখা হবে বাংলার অন্যকোন প্রান্তে, আমাদের সঙ্গেই থাকুন।

সাজেক ভ্যালী
পর্যটনলিপির বন্ধুরা ভাল আছেন তো সবাই!
আমরা প্রতিনিয়ত অপার সৌন্দর্যের সাঁজে সজ্জিত বাংলাদেশকে আপনাদের সামনে তুলে ধরার চেষ্টা করে যাচ্ছি।
আজ আমরা আপনাদের সামনে তুলে ধরব এক নৈসর্গিক সৌন্দর্যের স্থান 'সাজেক ভ্যালী'।
এই সাজেক ভ্রমন হয়তোবা হতে পারে আপনার স্মরনীয় ভ্রমণগুলোর একটি।
সাজেক রাঙামাটি জেলার বাঘাইছড়ি উপজেলায় অবস্থিত ।
সাজেক হলো বাংলাদেশের সবচেয়ে বড় ইউনিয়ন ।
যার আয়তন ৭০২ বর্গমাইল ।
সাজেকের উত্তরে ভারতের ত্রিপুরা , দক্ষিনে রাঙামাটির লংগদু , পূর্বে ভারতের মিজোরাম , পশ্চিমে খাগড়াছড়ির দীঘিনালা ।
যদিও সাজেক রাঙামাটি জেলায় অবস্থিত, তবে খাগড়াছড়ির দীঘিনালা থেকে সাজেক যাওয়াটাই উত্তম।
রাঙামাটি থেকে কাপ্তাই হয়ে নৌপথে এসে বেশখানিকটা পথ পায়ে হেঁটে সাজেক আসা যায় ।
খাগড়াছড়ি জেলা সদর থেকে সাজেকের দুরত্ব ৭০ কিলোমিটার এবং দীঘিনালা থেকে ৪৯ কিলোমিটার।
সাজেক যেতে হলে আপনাকে খাগড়াছড়ি থেকে দীঘিনালা আর্মি ক্যাম্প হয়ে যেতে হবে।
এর পর আপনি পেয়ে যাবেন ১০ নং বাঘাইহাট পুলিশ ও আর্মি ক্যাম্প, মূলত সেখান থেকেই আপনাকে সাজেক যাবার অনুমতি নিতে হবে ।
তারপর যাত্রা পথে পাবেন কাসালং ব্রিজ, টাইগার টিলা আর্মি পোস্ট ও মাসালং বাজার এবং এই বাজার পার হলে পরবে সাজেকের প্রথম গ্রাম রুইলুই পাড়া যার উচ্চতা ১৮০০ ফুট ।
এই পাড়ার আদি জনগোষ্ঠী হল লুসাই, এছাড়া এখানে পাংকুয়া ও ত্রিপুরা জনগোষ্ঠীরও বসবাস রয়েছে ।
১৮৮৫ সালে এই পাড়া প্রতিষ্ঠিত হয়।
রুইলুই পাড়া থেকে অল্প সময়ের মধ্যেই পৌঁছে যাবেন সাজেক ।
আপনাদের বলে রাখি সাজেকের বিজিবি ক্যাম্প কিন্তু বাংলাদেশের সর্বোচ্চ বিজিবি ক্যাম্প এবং এখানে হেলিপ্যাডও আছে ।
সাজেকের শেষ গ্রাম কংলক পাড়া এবং এটিও পাড়াটিও লুসাই জনগোষ্ঠী অধ্যুষিত।
আপনি এই কংলক পাড়া থেকে ভারতের লুসাই পাহাড় দেখতে পাবেন।
যেখান থেকে কর্ণফুলী নদী উৎপন্ন হয়েছে।
বলে রাখা ভাল সাজেক বিজিবি ক্যাম্প এর পর আর কোন ক্যাম্প না থাকায় নিরাপত্তা জনিত কারনে কংলক পাড়ায় মাঝে মাঝে যাওয়ার অনুমতি দেয় না ।
ফেরার সময় হাজাছড়া ঝর্ণা , দীঘিনালা ঝুলন্ত ব্রিজ ও দীঘিনালা বনবিহার দেখে আসতে পারেন ।
একদিনে এই সব গুলো দেখতে হলে যত তারাতারি সম্ভব বেড়িয়ে পড়বেন ।
আরেকটি মজার বিষয় হল খাগড়াছড়ির সিস্টেম রেস্তোরায় ঐতিহ্যবাহী খাবার খেতে ভুলবেন না কিন্তু ।
খাগড়াছড়ি থেকে চাঁন্দের গাড়ি রিজার্ভ নিয়ে একদিনে সাজেক ভ্যালী ঘুরে আসতে পারবেন ।
ভাড়া নিবে ৫০০০-৬০০০ টাকা ।
এক গাড়িতে ১৫ জন বসতে পারবেন ।
লোক কম হলে শহর থেকে সিএনজি নিয়েও যেতে পারবেন ।
ভাড়া ৩০০০ টাকার মতো নিবে ।
অথবা খাগড়াছড়ি শহর থেকে দীঘিনালা গিয়ে সাজেক যেতে পারবেন ।
বাসে দীঘিনালা জন প্রতি ৪৫ টাকা এবং মোটর সাইকেলে জন প্রতি ভাড়া ১০০ টাকা ।
দীঘিনালা থেকে ১০০০-১২০০ টাকায় মোটর সাইকেল রিজার্ভ নিয়েও সাজেক ঘুরে আসতে পারবেন ।
ফেরার সময় অবশ্যই সন্ধ্যার আগে আপনাকে বাঘাইহাট আর্মি ক্যাম্প পার হতে হবে ।
তা না হলে অনেক প্রশ্নের সম্মুখীন হতে হবে ।
ভুল করেও কিন্তু ক্যাম্পের ছবি তোলার চেষ্টা করবেন না, কেন না ক্যাম্পের ছবি তোলার কোন অনুমতি নেই।

মাধবকুন্ড জলপ্রপাত
পর্যটনলিপি আপনাদের সাথে নিয়ে ঘুরে বেড়াচ্ছে বাংলাদেশের বিভিন্ন পাহাড় ও ঝিড়ি পথে।
তার ধারাবাহিকতায় পর্যটনলিপি আপনাদের নিয়ে যাবে 'মাধবকুণ্ড জলপ্রপাত'।
'মাধবকুণ্ড জলপ্রপাত' মৌলভীবাজার জেলার বড়লেখা উপজেলায় অবস্থিত।
এটি মৌলভীবাজার জেলা সদর থেকে ৭০ কিলোমিটার এবং সিলেট থেকে ৭২ কিলোমিটার দূরে অবস্থিত।
এই জলপ্রপাত প্রায় ৮৩ মিটার উচু পাহাড়ের উপর থেকে জলরাশি অবিরাম ধারায় নিচে পড়ছে।
বিরামহীন এই জলরাশি পতনের ফলে সৃষ্ট কুন্ডের প্রবাহ শান্তির বারিধারার মতো।
'মাধবকুণ্ড জলপ্রপাত' যেতে হলে প্রথমেই আপনি মৌলভীবাজার থেকে অটোরিক্সা যোগে চলে যান বড়লেখা।
তারপর সেখান থেকে চলে যান মাধবকুণ্ড ইকোপার্ক গেইট।
আর আপনি যদি ট্রেইনে করে আসেন তাহলে আপনাকে নামতে হবে কুলাউড়া ষ্টেশনে, তারপর সেখান থেকে আপনি চলে যান মাধবকুণ্ড ইকোপার্ক গেইট।
গেইট থেকে ১০ - ১৫ মিনিট হাঁটলেই আপনি পেয়ে যাবেন সেই আশ্চর্য সৌন্দর্যের নিদর্শন 'মাধবকুণ্ড জলপ্রপাত'।
আর চলতি পথে সবুজের মায়াখেলা তো রয়েছেই।
বাকি যা কিছু আছে নিজের চোখেই দেখে নিন।

বাঘা শাহী মসজিদ
বাঘা শাহী মসজিদ বাংলাদেশের অন্যতম এক ঐতিহাসিক নিদর্শন।
এই মসজিদটি রাজশাহী শহর থেকে ৪৮ কিলোমিটার দূরে বাঘা উপজেলায় অবস্থিত।
বাঘা উপজেলা সম্পর্কে আপনাদের কিছু গুরুত্বপূর্ণ তথ্য দিয়ে রাখি।
বাঘা উত্তর বঙ্গের এক প্রাচীনতম নগরী।
ইতিহাস পর্যালোচনা এবং ঐতিহাসিক নিদর্শন থেকে এর সত্যতা প্রমাণিত হয়।
পদ্মার উপকূলবর্তী এই প্রাচীন নগরীতে রয়েছে ঐতিহাসিক '' শাহী মসজিদ '' যার শিলালিপি,কারুকাজ ভ্রমনপ্রেমী মানুষদের আকৃষ্ট করে।
বহুযুগ ধরে স্থানটি অন্যতম পর্যটন কেন্দ্র হিসেবে পরিচিতি লাভ করেছে এবং সর্বসাধারণের জন্য ব্যবহৃত হচ্ছে।
দলিল দসত্মাবেজ থেকে জানা যায় ১৫২৩-১৫২৪ খ্রিষ্টাব্দে (হিজরী ৯৩০) হোসেন শাহ এর পুত্র নুসরাত শাহ মসজিদটি নির্মাণ করেন।
মসজিদটির দৈর্ঘ্য ৮০ ফুট এবং প্রস্থ ৩৬ ফুট।
কালো পাথরের ০৪ টি থামের উপর মসজিদটি দাঁড়িয়ে রয়েছে, যার ছাদে আছে ০৪টি গম্ভুজ, পশ্চিম দেয়ালে ০২টি বড় এবং ০১টি ছোট মেহরাব।
মসজিদের ভিতর ও বাহির দেয়ালে আরবীয় কারুকার্য খচিত ইট পাথর দ্বারা সুসজ্জিত।
যার প্রতিকৃতি গণপ্রজাতন্ত্রী বাংলাদেশ সরকার এর পঞ্চাশ টাকার নোটে শোভা পাচ্ছে।
মসজিদের গাঁ ঘেষে উত্তর-পূর্ব দিকে রয়েছে বিশাল এক দীঘি।
যা মসজিদটির সমমাময়িক।
দীঘির দৈর্ঘ্য ....
মাইল এবং প্রস্থ ৬০০ ফুট।
দীঘির পানি খুবই স্বচ্ছ এবং এর চারপাশে বিভিন্ন প্রজাতির বৃক্ষরাজি দ্বারা সুসজ্জিত।
শীতকালে সুদূর সাইবেরিয়া থেকে বহু অতিথি পাখি এই দীঘিতে ভীড় জমায়।
যার মনোরম দৃশ্য এবং মসজিদের স্বকীয় প্রত্নতাত্বিক নিদর্শন পর্যটন কেন্দ্র হিসেবে পরিচিতি লাভ করেছে।
প্রত্নতাত্বিক নিদর্শন ও এর কারুকাজ ভ্রমনপ্রেমী মানুষদের পাথেয় হিসেবে অগ্রণী ভূমিকা পালন করছে।
এখানে আরও আছে অসংখ্য শাহ সুফীদের পবিত্র কবর এবং মাজার শরীফ।
যারা এখনো বাঘা শাহী মসজিদটি দেখেননি, আশা করছি তারা অবশ্যই এই ঐতিহাসিক নিদর্শনটি এসে নিজ চোখে দেখে যাবেন।
এই মসজিদ সম্পর্কে আপনাদের মুল্যবান মতামত ও তথ্য আমাদেরকে জানানোর অনুরোধ রইল।

পুরান ঢাকার 'সাকরাইন উৎসব'
গত ১৪ জানুয়ারী পুরান ঢাকাতে অনুষ্ঠিত হল সাকরাইন উৎসব।
প্রতি বছর পৌষ সংক্রান্তিতে এই উৎসব উদযাপিত হয়ে থাকে।
এই দিনে রঙ বেরঙের ঘুড়িতে পুরান ঢাকার আকাশ রঙ্গিন হয়ে উঠে।
এই উৎসব উপলক্ষে লালবাগ থেকে কদমতলী পর্যন্ত বেশ জমকালো আয়োজন করা হয়ে থাকে।
তবে ফরাশগঞ্জ, গেন্ডারিয়া, নারিন্দা এবং চকবাজারে এই উৎসবের প্রধান্যটা তুলনামূলক একটু বেশি।
এই দিনে প্রায় প্রতিটি বাসার ছাদেই সকাল থেকে শুরু হয় ঘুড়ি ওড়ানোর প্রতিযোগিতা।
যত বেলা বাড়তে থাকে প্রতিযোগির সংখ্যাও বাড়তে থাকে, তবে উৎসাহদাতাদের সংখ্যাও নেহাত কম নয়।
আর এর পাশাপাশি অতিথি আপ্যায়নের ব্যাপারতো রয়েছেই।
আর এখন সোশ্যাল মিডিয়ার কারনে এর জনপ্রিয়তাও দিন দিন বাড়ছে।
বলার অপেক্ষা রাখেনা যে এই ধরণের উৎসব পর্যটক আকর্ষণের ক্ষেত্রে খুবই গুরুত্বপূর্ণ।
তবে সাকরাইনের আয়োজন কিন্তু ঘুড়ি ওড়ানোর মাঝেই সীমাবদ্ধ নয়।
সন্ধ্যা নামার সাথে সাথে পুরান ঢাকা সেজে ওঠে এক অন্য রূপে।
ফানুস ওড়ানো, আতশ ফাটানো এবং মুখে কেরোসিন নিয়ে আগুনে ফুক।
সবমিলিয়ে এক অন্য রকম অনুভূতি।
আর অনেকেতো ডিজে পার্টিরও আয়োজন করেন।
এই সকল আয়োজনে সামিল হতে ঢাকা সহ দেশের বিভিন্ন প্রান্ত থেকে মানুষ জড় হতে থাকে পুরান ঢাকায়।
আশা করছি এই আয়োজন একদিন দেশের গন্ডি পেড়িয়ে সারা বিশ্বে ব্যাপক জনপ্রিয় হয়ে উঠবে।

মির্জাপুর শাহী মসজিদ
আটোয়ারী উপজেলার মির্জাপুর ইউনিয়নের মির্জাপুর গ্রামে মির্জাপুর শাহী মসজিদটি অবস্থিত।
ধারণা করা হয় ১৬৭৯ খ্রিষ্টাব্দে নির্মিত ঢাকা হাইকোর্ট প্রাঙ্গণে অবস্থিত মসজিদের সাথে মির্জাপুর শাহী মসজিদের নির্মাণ শৈলীর সাদৃশ্য রয়েছে।
এর ফলশ্রুতিতে অনেকেই মনে করেন যে ঢাকা হাইকোর্ট প্রাঙ্গনে অবস্থিত মসজিদের সমসাময়িক কালে এ মির্জাপুর শাহী মসজিদের নির্মাণ কাজ সম্পন্ন হয়।
কোন এক তথ্যসূত্রে জানা যায় যে দোস্ত মোহম্মদ নামে এক ব্যক্তি এটির নির্মাণ কাজ শেষ করেন।
মসজিদের নির্মাণ সম্পর্কে পারস্য ভাষায় লিখিত মধ্যবর্তী দরজার উপরিভাগে একটি ফলক রয়েছে ।
ফলকের ভাষা ও লিপি অনুযায়ী ধারণা করা হয় যে মোঘল সম্রাট শাহ আলমের রাজত্বকালে এর নির্মাণ কাজ সম্পন্ন হয়।
টেরাকোটা ফুল এবং লতাপাতার নক্সা মসজিদটির দেওয়ালে খোদাই করা রয়েছে।
মসজিদের সন্মুখভাগে আয়তাকার টেরাকোটার নক্সাসমুহের উল্লেখযোগ্য বৈশিষ্ট্য হচ্ছে - একটির সাথে অপরটির কোন মিল নেই, প্রত্যেকটি পৃথক পৃথক।
মসজিদটির দৈর্ঘ্য ৪০ ফুট, প্রস্থ ২৫ ফুট এবং এক সারিতে ০৩ (তিন) টি গম্বুজ আছে।
মসজিদের নির্মাণ শৈলীর নিপুনতা ও দৃষ্টিনন্দন কারুকার্য এখনও দর্শনার্থীদের আকৃষ্ট করে।
এই মসজিদ দেখতে হলে আপনাকে রাজধানী ঢাকা হতে ডে/নাইট কোচ যোগে সরাসরি আটোয়ারী উপজেলা বাস ষ্ট্যান্ড যেতে হবে।
আটোয়ারী থেকে বাসযোগে মির্জাপুর ৬ কিলোমিটার।
মির্জাপুর হতে পূর্বদিকে রিক্সা/ভ্যানযোগে ১ কিলোমিটার মির্জাপুর শাহী মসজিদ।
তাছাড়া আপনি চাইলে রাজধানী ঢাকা'র কমলাপুর রেল ষ্টেশন হতে সরাসরি দিনাজপুর ষ্টেশন।
অতঃপর দিনাজপুর হতে কিসমত (আটোয়ারী) রেল ষ্টেশন হয়ে বাস/রিক্সা/ভ্যানযোগে ৬কিলোমিটার আটোয়ারী উপজেলা।
আটোয়ারী থেকে বাসযোগে মির্জাপুর ৬ কিলোমিটার।
মির্জাপুর হতে পূর্বদিকে রিক্সা/ভ্যানযোগে ১ কিলোমিটার মির্জাপুর শাহী মসজিদ।

সিঙ্গাইর মসজিদ
আজ আমরা আপনাদের নিয়ে যাব বাগেরহাট জেলার সিঙ্গাইর মসজিদ দেখার জন্য।
এটি বাংলাদেশের ঐতিহাসিক মসজিদগুলোর মধ্যে অন্যতম।
বাগেরহাট জেলায় অবস্থিত এই মসজিদটি ষোড়শ শতাব্দীতে মুঘল শাসনামলে নির্মিত।
কথিত আছে যে তৎকালীন সময়ে একটি মন্দিরকে ভেঙ্গে একে সিঙ্গাইর মসজিদে রূপান্তরিত করা হয় এবং এই মসজিদটি এখনো অই মন্দিরের ভিত্তির উপর দাঁড়িয়ে আছে।
ষাটগম্বুজ মসজিদের দক্ষিণ-পূর্ব কোনে মধ্যযুগীয় এই মসজিদটি অবস্থিত।
এটি একগম্বুজ বিশিষ্ট একটি মসজিদ।
মসজিদের (বাইরের দিকের ১১.৮৮ মিঃ ঢ১১.৮৮মিঃ) আস্তর বিহীন দেয়ালগুলো গড়ে ২.১০মিঃ পুরুত্ব।
প্রত্যেক কোনে বাইরের দিকে গোলাকারে বর্ধিত একটি করে সংলগ্ন বুরম্নজ রয়েছে।
পূর্ব দেয়ালে খিলান দরজার সংখ্যা ৩টি।
উত্তর ও দক্ষিণ দেয়ালের প্রতিটিতে খিলান দরজার সংখ্যা ১টি।
পূর্ব দেয়ালের মাঝের খিলানটির আকার অন্যগুলোর চেয়ে বড়।
ভিতরে পশ্চিম দেয়ালের মাঝামাঝি অংশে দুপাশে দুটি কুলঙ্গীসহ একটি অবতল মিহরাব আছে।
অনুরূপ কুলঙ্গী উত্তর ও দক্ষিণের দরজাগুলোর দুপাশেও আছে।
অন্যান্য সাধারণ বৈশিষ্ট্য ষাটগম্বুজ মসজিদের অনুরূপ।
কেবলমাত্র চার কোনের চারটি সংলগন গোলাকার বরম্নজ মসজিদের কার্ণিস উঠানো পর্যন্ত।
এই ধরণের মসজিদ কিংবা স্থাপনাসমুহ আমাদের দেশের ইতিহাসকে ধারণ করে।
যথাযথ কর্তৃপক্ষের উচিত এই সকল নিদর্শনসমুহের নিয়মিত পরিচর্যা করা, নতুবা এই সকল নিদর্শনসমুহ একসময় কালের গর্ভে বিলীন হয়ে যাবে।

স্মৃতি বিজড়িত মুজিবনগর
মেহেরপুর জেলার মুজিবনগর ঐতিহাসিকভাবে অত্যন্ত গুরুত্বপূর্ণ স্থান, কেননা এখানে বাংলাদেশের প্রথম অস্থায়ী সরকার এর শপথ গ্রহণ অনুষ্ঠিত হয়েছিল।
আর ঐতিহাসিক সেই শপথ গ্রহণের স্মৃতিকে অম্লান করে ধরে রাখার উদ্দেশ্যে শপথ গ্রহণের স্থানে একটি স্মৃতিসৌধ নির্মাণ করা হয়েছে।
এর পাশাপাশি ঐতিহাসিকভাবে গুরুত্বপূর্ণ এই স্থানটিকে আরও তাৎপর্যপূর্ণ করে তোলার লক্ষ্যে মুক্তিযুদ্ধের বিভিন্ন সেক্টরকে উক্ত কমপ্লেক্সে একটি মানচিত্রের মাধ্যমে দেখানো হয়েছে।
তাছাড়া এই কমপ্লেক্স মুক্তিযুদ্ধের ঘটনাবলীর স্মারক ম্যূরাল স্থাপন করা হয়েছে, যা এই কমপ্লেক্সের গুরুত্ব বৃদ্ধিতে বেশ কার্যকরী ভূমিকা পালন করেছে।
সার্বিকভাবে মুজিবনগর স্মৃতিসৌধ, মুক্তিযুদ্ধ স্মৃতি কমপ্লেক্স, ঐতিহাসিক আম্রকানন, ঐতিহাসিক ছয় দফার রূপক উপস্থাপনকারী ছয় ধাপের গোলাপ বাগান বাংলাদেশের মুক্তিযুদ্ধের এক জীবন্ত প্রদর্শন হিসাবে বিবেচিত হবার দাবী রাখে।
মুক্তিযুদ্ধ স্মৃতি কমপ্লেক্সের ভিতরের অংশে মুক্তিযুদ্ধকালীন কিছু ঐতিহাসিক ঘটনার ভাস্কর্য স্থাপন করা হয়েছে।
স্মৃতি কমপ্লেক্সের বাইরের অংশে বঙ্গবন্ধুর ঐতিহাসিক ৭ই মার্চের ভাষণ, মুজিবনগর সরকারের শপথ গ্রহণ এবং পাকিস্থানি বাহিনীর আত্নসমর্পণ এর দৃশ্যসহ আরও ঐতিহাসিক ঘটনার ভাস্কর্য স্থাপন করা হয়েছে।
উক্ত ভাস্কর্যগুলির কয়েকটি এখানে দেওয়া হলো।
মুক্তিযুদ্ধের স্মৃতিবিজড়িত উক্ত ভাস্কর্যগুলি যেকোন বিদগ্ধ পর্যটককে আকর্ষণ করবে।
মুক্তিযুদ্ধকালীন বিভিন্ন সেক্টরের অবস্থান বাংলাদেশের মানচিত্রে প্রদর্শন করে মানচিত্রটি মুক্তিযুদ্ধ স্মৃতি কমপ্লেক্সের অভ্যন্তরস্থ মূল আঙ্গিনায় স্থাপন করা হয়েছে।
সুদৃশ্য এ মানচিত্রটি মুক্তযুদ্ধকালীন বিভিন্ন সেক্টরের অবস্থান ও উল্লেখযোগ্য ঘটনাবলী সম্পর্কিত এক প্রমাণ্যচিত্র।
যারা এখনো মুজিবনগর আসেননি তারা আশা করছি খুব শীঘ্রই একবার হলেও এসে ঘুরে যাবেন এবং জানতে পারবেন মুক্তিযুদ্ধের নানা জানা-অজানা ইতিহাস।

বালিয়াটি প্রাসাদের কিছু কথা
ঢাকার খুব কাছেই মানিকগঞ্জ জেলা অবস্থিত।
এই জেলায় পর্যটকদের আকৃষ্ট করার মত নানা উপকরণ রয়েছে।
কিন্তু দুঃখজনক হলেও সত্যি যে এ জেলায় পর্যটন শিল্পের উন্নতির জন্য সরকারি কোন পদক্ষেপ নেয়া হয়নি।
বালিয়াটি ও তেওতা জমিদার বাড়ী সংস্কারের অভাবে ধ্বংসপ্রায় অবস্থায় রয়েছে।
এ প্রাচীন স্থাপনাসমূহ প্রত্নতত্ত্ব বিভাগের মাধ্যমে রক্ষণাবেক্ষণের ব্যবস্থা করলে অতি প্রাচীন এসকল ইতিহাস ও ঐতিহ্য ধ্বংসের হাত থেকে রক্ষা পাবে।
পর্যটকদের নিরাপত্তা ও হোটেল-মোটেলের ব্যবস্থা করা গেলে পর্যটকরা উল্লিখিত পর্যটন কেন্দ্রসমূহে আসতে আগ্রহী হবে।
বালিয়াটির জমিদারদের অবদান মানিকগঞ্জ জেলার পুরাকীর্তির ইতিহাসে উল্লেখ যোগ্য।
বালিয়াটির জমিদারেরা ঊনিশ শতকের প্রথমার্ধ থেকে আরম্ভ করে বিশ শতকের প্রথমার্ধ পর্যন্ত প্রায় শতাধিক বছর বহুকীর্তি রেখে গেছেন যা জেলার পুরাকীর্তিকে বিশেষভাবে সমৃদ্ধ করেছে।
বালিয়াটির পাঠান বাড়ীর জমিদার নিত্যানন্দ রায় চৌধুরীর দু'ছেলে বৃন্দাবন চন্দ্র রায় চৌধুরী এবং জগন্নাথ রায় চৌধুরীর হাত ধরে বালিয়াটির নাম দেশে বিদেশে ছড়িয়ে পড়েছিল।
বালিয়াটিতে আজও দু'বেলা রাধা বল্লব পূজো হচ্ছে।
বালিয়াটিতে ১৯২৩ সালের দিকে জমিদার কিশোরী রায় চৌধুরী নিজ ব্যয়ে একটি এলোপ্যাথিক দাতব্য চিকিৎসালয় স্থাপন করেন।
বর্তমানে এটি সরকারী নিয়ন্ত্রণে পরিচালিত হচ্ছে।
জমিদার হীরালাল রায় চৌধুরী সাটুরিয়া থেকে বালিয়াটির প্রবেশ পথের পাশে কাউন্নারা গ্রামে একটি বাগানবাড়ী নির্মাণ করেন এবং সেখানে দিঘির মাঝখানে একটি প্রমোদ ভবন গড়ে তোলেন যেখানে সুন্দরী নর্তকী বা প্রমোদ বালাদের নাচগান ও পান চলতো।
বর্তমানে প্রত্নতত্ত্ব অধিদপ্তর দৃষ্টিনন্দন ও প্রাসাদের রক্ষনাবেক্ষণ করছে।
এই প্রাসাদটি মানিকগঞ্জ জেলার সাটুরিয়াতে অবস্থিত।
মানিকগঞ্জ থেকে যার দূরত্ব ১৮ কিলোমিটার।
বাস যোগে আপনি চলে যেতে পারেন সেখানে।

নয়নাভিরাম খাগড়াছড়ি
খাগড়াছড়ি আমরা অনেকেই গিয়েছি এবং এর দর্শনীয় স্থানগুলোও আমাদের বেশ পরিচিত।
তাই আজ আমরা আপনাদের সামনে তুলে ধরব এই জেলার কিছু অজানা ইতিহাস, সাথে এই জেলার কিছু সৌন্দর্য।
ইতিহাস পর্যালোচনায় জানা যায়, খ্রিষ্টীয় ষষ্ঠ শতাব্দী থেকে চতুর্দশ শতাব্দী পর্যন্ত অত্র এলাকাটি কখনো ত্রিপুরা, কখনো বা আরকান রাজন্যবর্গ দ্বারা শাসিত হয়েছে।
তন্মধ্যে ৫৯০ হতে ৯৫৩ খ্রিষ্টাব্দ পর্যন্ত মোট ৩৬৩ বছর ধরে ত্রিপুরা রাজাগণ বংশপরম্পরায় পার্বত্য চট্টগ্রাম (খাগড়াছড়িসহ) ও চট্টগ্রাম শাসন করে।
অতঃপর ৯৫৩ খ্রিষ্টাব্দ হতে ১২৪০ খ্রিষ্টাব্দ পর্যন্ত আরকান রাজাগণ ২৯৭ বছরব্যাপী এ এলাকা শাসন করলেও তদ্পরবর্তীতে ১০২ বছরব্যাপী (১৩৪২ খ্রিষ্টাব্দ পর্যন্ত) পুনরায় ত্রিপুরা রাজাগণ এ এলাকার কর্তৃত্ব করেন।
ইতিহাসসূত্রে জানা যায় দশম শতাব্দী থেকে পঞ্চদশ শতাব্দী পর্যন্ত ত্রিপুরা রাজাগণ ০৮ (আট) বার, আরাকান রাজাগণ ০৯ (নয়) বার এবং গৌড়ের সুলতানগণ (মুসলিম) ০৬ (ছয়) বার এ এলাকাটি দখলে নেন।
অবশেষে ১৩৪২ খ্রিষ্টাব্দ হতে ত্রিপুরা রাজার শাসন ক্ষমতার আওতা হতে মুসলিম শাসক সুলতান ফকরুদ্দিন মোবারক শাহ্ চট্টগ্রামসহ এ এলাকার নিয়ন্ত্রণ নেন।
মুসলিম শাসনের ধারাবাহিকতায় ১৭৫৭ খ্রিষ্টাব্দে ইষ্ট ইন্ডিয়া কোম্পানী কর্তৃক বাংলার মসনদ দখল পরবর্তীকালে নবাব মীর কাশিম আলী খানের রাজত্বকালে ১৭৬০ খ্রিষ্টাব্দে ব্রিটিশ সরকার নবাব মীর কাশিমের করতল থেকে চট্টগ্রাম অধিকার করেন।
অতঃপর ১৭৬১ খ্রিষ্টাব্দে ১৪ ফেব্রুয়ারী ব্রিটিশ সরকারের সাথে স্বাধীন ত্রিপুরা মহারাজার যুদ্ধ সংঘটিত হয়।
যুদ্ধে ত্রিপুরা রাজার পরাজয়ের প্রেক্ষিতে উভয়ের মধ্যে এক চুক্তি সম্পাদিত হয়।
ব্রিটিশ সরকার ১৭৬০ খ্রিষ্টাব্দের অক্টোবর মাসে বাংলার নবাব মীর কাশিমের হাত থেকে চট্টগ্রাম এবং ১৭৮৫ খ্রিষ্টাব্দে ত্রিপুরা মহারাজার কবল থেকে পার্বত্য চট্টগ্রামের (অংশ বিশেষের) উপর চূড়ান্তভাবে কর্তৃত্ব লাভ করে।
অতঃপর ১৮৬০ খ্রিষ্টাব্দের ২৬শে জুনের নোটিফিকেশন নং-৩৩০২ অনুসারে পার্বত্য চট্টগ্রামকে চট্টগ্রাম থেকে বিচ্ছিন্ন করে স্বতন্ত্র জেলা হিসেবে ঘোষণা করা হয়।
পরবর্তীকালে ইংরেজ সরকার পার্বত্য চট্টগ্রামকে শাসন ও রাজস্ব সংগ্রহের সুবিধার্থে ১৮৮১ খ্রিষ্টাব্দে ১লা সেপ্টেম্বর মং, চাকমা ও বোমাং নামে তিন সার্কেলে বিভক্ত করে।
অধিকন্তু, ব্রিটিশ সরকার ১৮৮১ খ্রিষ্টাব্দে ''পার্বত্য চট্টগ্রাম ফ্রন্টিয়ার পুলিশ অ্যাক্ট'' প্রবর্তন করে স্থানীয় আদিবাসীদের সমন্বয়ে স্বতন্ত্র একটি পুলিশ বাহিনীও গড়ে তোলে।

মেঘ-পাহাড়ের লুকোচুরি, মেঘের রাজ্য নীলগিরি
সবুজের সমারোহ আর বুনটে ফুলের মাতম ঘ্রাণের টানে ছুটে চলা পাহাড় পানে।
সমুদ্র পৃষ্ট থেকে ২২০০ ফুট উচ্চতায় পাহাড়ের চুড়া থেকে মেঘের কাছাকাছি গিয়ে মেঘ ছোঁয়ার ইচ্ছা থাকে তাহলে নীলগিরি আপনার সেই ইচ্ছে পুর্ন করবে সহাস্যে।
পরিবার কিংবা বন্ধুদের নিয়ে একান্ত সময় কাটানোর জন্য নীলগিরি অনন্য।
রূপসী কন্যা নীলগিরির দীগন্ত জোড়া সবুজ পাহাড় আর মেঘের লুকোচুরির রূপ দিয়ে বিমোহিত করে রাখে ভ্রমণপিয়াসীদের।
নীলগিরির চূড়া থেকে চারপাশে চোখ মেলে তাকিয়ে সারি সারি মেঘদলের পাহাড়ে আছড়ে পড়ার দৃশ্য, কী নেই নীলগিরিতে ! প্রকৃতি যেন তার সবটুকু সৌন্দর্যের ডালি সাজিয়ে বসে আছে নীলগিরির বুকে।
নীলগিরির চূড়া থেকে পাহাড়ের সারির পাশাপাশি আকাশ পরিস্কার থাকলে আপনার চোখে পড়বে বগালেক, কেওক্রাডং পাহাড়, কক্সবাজার সমুদ্র সৈকতসহ চট্টগ্রাম বন্দর ও সাঙ্গু নদী।
উঁচু পাহাড়ের ভাঁজে ভাঁজে জুম চাষ পদ্ধতিতে জাম্বুরা, পেঁপে, জলপাই, আম, কাঁঠাল, কমলালেবু, কলা, আনারস ও পেয়ারার বন সাজিয়েছেন পাহাড়িরা। নিরাপত্তা
নীলগিরিতে রয়েছে আর্মিদের ক্যাম্প তাই পরিবার নিয়ে ঘুরার জন্য অত্যন্ত নিরাপদ এই নীলগিরি।
এই পর্যটনকেন্দ্রটি আর্মি বা সেনাবাহিনিদের দ্বারা পরিচালিত।
পর্যটকদের জন্য আর্মিরা এখন আরও সুন্দর করে সাজিয়ে তুলেছেন মেঘের রাজ্য নীলগিরি পর্যটন কেন্দ্রকে।
নীলগিরি চূড়ায় হেঁটে ওঠার জন্য রয়েছে নান্দনিক কারুকাজে তৈরি ওয়াক ওয়ে ।
নীলগিরি পাহাড়ের চূড়াতেই রয়েছে সেনাবাহিনী পরিচালিত মনোমুগ্ধকর একটি পর্যটন কেন্দ্র ।
এখান থেকে সহজেই নীলগিরির আসল রুপ চাক্ষুষ করা যাবে ।
পর্যটনকেন্দ্রে রয়েছে সেনাবাহিনী পরিচালিত ছিমছাম একটি রেস্টুরেন্ট ।
নানা ঢংয়ে পাহাড় কেটে তৈরি করা হয়েছে কয়েকটি অতীব সুন্দর প্রশস্ত চত্বর ।
চত্বরে বসার জন্য তৈরি করা হয়েছে নজরকাড়া নকশায় দৃষ্টিনন্দন বেঞ্চ ও শেড ।
যেখানে বসে অপরুপ সাজের নীলগিরিকে আপাদমস্তক দেখা যাবে অসীম আনন্দে । কখন যাবেন
ভিন্ন ভিন্ন ঋতুতে নীলগিরি তার রূপের পসরা সাজায় নতুন রুপে।
এই রোদ এই মেঘ এই বৃষ্টি এভাবেই প্রতিদিন প্রকৃতি রুপ বদলাতে থাকে নীলগিরিতে।
সারাবছরই মেঘের আনাগোনা চলতে থাকে তবে বর্ষা, শরৎ, হেমন্ত ও শীতে মেঘের মেলা বসে।
এইজন্য শরৎ, হেমন্ত, শীত এবং বর্ষাকালে নীলগিরি সবচেয়ে আকর্ষণীয় জায়গা।
শরৎ এবং হেমন্তে নীল আকাশ ও মেঘের লুকোচুরি এবং শীতে কুয়াশার চাদরে মুড়ে থাকা চারপাশ, এ যেন প্রকৃতির এক অসাধারণ রূপ।
তাই নীলগিরি যেকোন সময়ই যেতে পারবেন।
তবে বর্ষায় অতিরিক্ত বৃষ্টিপাত হলে পাহাড় ধসের ভয় থাকে।
তাই এই সময়টায় পর্যটকদের সুবিধার জন্য রাস্তা বন্ধ থাকতে পারে। কিভাবে যাবেন
নীলগিরি যেতে দেশের যেকোন প্রান্ত থেকে প্রথমেই বান্দরবন যেতে হবে।
ঢাকা থেকে বাস কিংবা ট্রেনে করে বান্দরবন যেতে পারেন।
ঢাকা থেকে সরাসরি বান্দরবন যেতে কোন ট্রেন নেই।
ঢাকা থেকে প্রথমে চট্রগ্রামগামী ট্রেন দিয়ে চট্রগ্রাম যেতে পারেন।
চট্রগ্রাম নেমে বদ্দরহাট নামক স্থানে পূর্বানী ও পূবালী বাসে করে বান্দরবন যেতে পারবেন।
বান্দরবন থেকে নীলগিরি যেতে অনেকগুলো মাধ্যম রয়েছে।
জীপ, মহেন্দ্র, সিএনজি, লোকাল বাস অথবা চান্দের গাড়ি দিয়ে যেতে পারেন নীলগিরি।
পরিবার কিংবা বন্ধুদের নিয়ে ঘুরতে গেলে সবচেয়ে ভালো হয় রিজার্ভ গাড়ি নিয়ে নিলে।
এতে নীলগিরি যাওয়ার পথের অন্যান্য জায়গায়ও ঘুরে দেখতে পারবেন।
নীলগিরির পথে আকর্ষণীয় স্থান
নীলগিরি যাওয়ার পথে আরও অনেকগুলো আকর্ষণীয় রিসোর্ট ও পর্যটনকেন্দ্র রয়েছে।
নীলগিরি যেতে শৈল প্রপাত ঝর্ণা, মিলনছড়ি ভিউ পয়েন্ট, চিম্বুক পর্যটন কেন্দ্র, স্বর্ণ মন্দির ও সাইরু হিল রিসোর্ট পার হয়ে যেতে হয়।
আপনি রিজার্ভ গাড়ি না নিলে এইসব স্পটগুলো ঘুরে যেতে পারেন।
অথবা গাড়ি ঠিক করার সময় আগে থেকেই বলে নিবেন।
খুব ভালো হয় যদি আগে সরাসরি নীলগিরি চলে যান।
মেঘের কোলে ঘুরে আসার পথে অন্যান্য আকর্ষণীয় স্থানগুলো ঘুরে আসতে পারেন।
আর যদি বিকেলে নীলগিরিতে সময় কাটাতে চান তাহলে যাওয়ার পথেই সব আকর্ষণীয় রিসোর্ট ও পর্যটনকেন্দ্রগুলো ঘুরে তারপর নীলগিরি যেতে পারেন।
নীলগিরি ভ্রমণ টিপস
• ভ্রমণের সময় অবশ্যই সাথে করে জাতীয় পরিচয়পত্র রাখবেন।
• অযথা রিস্ক নিবেন না।
• চান্দের গাড়িতে উঠার সময় ছাঁদে উঠবেন না।
• বান্দরবন থেকে নীলগিরি খুবই আঁকাবাঁকা পাহাড়ি রাস্তা, ভ্রমণ করার সময় সাবধান থাকুন।
• শৈল প্রপাত ঝর্ণার পাথুরে পথ অনেক পিচ্ছিল, নামার সময় সাবধানে থাকবেন।
• শৈল প্রপাত বা চিম্বুকে আদিবাসীদের তৈরি জিনিসপত্র কম দামে কিনতে পারেন।
• আদিবাসীদের অসম্মান হয় এমন কিছু করবেন না।
• কম খরচে নীলগিরি ঘুরতে চাইলে দলগত ভাবে ভ্রমণ করতে পারেন।
• যদি সম্ভব হয় পাহাড়ি জীবনের সোন্দর্য উপভোগ করতে এক রাত থাকবেন।
কন্টেন্ট রাইটারঃ নাজমুদ্দিন আহমেদ

সাজেক ভ্যালী
পর্যটনলিপির বন্ধুরা ভাল আছেন তো সবাই!
আমরা প্রতিনিয়ত অপার সৌন্দর্যের সাঁজে সজ্জিত বাংলাদেশকে আপনাদের সামনে তুলে ধরার চেষ্টা করে যাচ্ছি।
আজ আমরা আপনাদের সামনে তুলে ধরব এক নৈসর্গিক সৌন্দর্যের স্থান 'সাজেক ভ্যালী'।
এই সাজেক ভ্রমন হয়তোবা হতে পারে আপনার স্মরনীয় ভ্রমণগুলোর একটি।
সাজেক রাঙামাটি জেলার বাঘাইছড়ি উপজেলায় অবস্থিত ।
সাজেক হলো বাংলাদেশের সবচেয়ে বড় ইউনিয়ন ।
যার আয়তন ৭০২ বর্গমাইল ।
সাজেকের উত্তরে ভারতের ত্রিপুরা , দক্ষিনে রাঙামাটির লংগদু , পূর্বে ভারতের মিজোরাম , পশ্চিমে খাগড়াছড়ির দীঘিনালা ।
যদিও সাজেক রাঙামাটি জেলায় অবস্থিত, তবে খাগড়াছড়ির দীঘিনালা থেকে সাজেক যাওয়াটাই উত্তম।
রাঙামাটি থেকে কাপ্তাই হয়ে নৌপথে এসে বেশখানিকটা পথ পায়ে হেঁটে সাজেক আসা যায় ।
খাগড়াছড়ি জেলা সদর থেকে সাজেকের দুরত্ব ৭০ কিলোমিটার এবং দীঘিনালা থেকে ৪৯ কিলোমিটার।
সাজেক যেতে হলে আপনাকে খাগড়াছড়ি থেকে দীঘিনালা আর্মি ক্যাম্প হয়ে যেতে হবে।
এর পর আপনি পেয়ে যাবেন ১০ নং বাঘাইহাট পুলিশ ও আর্মি ক্যাম্প, মূলত সেখান থেকেই আপনাকে সাজেক যাবার অনুমতি নিতে হবে ।
তারপর যাত্রা পথে পাবেন কাসালং ব্রিজ, টাইগার টিলা আর্মি পোস্ট ও মাসালং বাজার এবং এই বাজার পার হলে পরবে সাজেকের প্রথম গ্রাম রুইলুই পাড়া যার উচ্চতা ১৮০০ ফুট ।
এই পাড়ার আদি জনগোষ্ঠী হল লুসাই, এছাড়া এখানে পাংকুয়া ও ত্রিপুরা জনগোষ্ঠীরও বসবাস রয়েছে ।
১৮৮৫ সালে এই পাড়া প্রতিষ্ঠিত হয়।
রুইলুই পাড়া থেকে অল্প সময়ের মধ্যেই পৌঁছে যাবেন সাজেক ।
আপনাদের বলে রাখি সাজেকের বিজিবি ক্যাম্প কিন্তু বাংলাদেশের সর্বোচ্চ বিজিবি ক্যাম্প এবং এখানে হেলিপ্যাডও আছে ।
সাজেকের শেষ গ্রাম কংলক পাড়া এবং এটিও পাড়াটিও লুসাই জনগোষ্ঠী অধ্যুষিত।
আপনি এই কংলক পাড়া থেকে ভারতের লুসাই পাহাড় দেখতে পাবেন।
যেখান থেকে কর্ণফুলী নদী উৎপন্ন হয়েছে।
বলে রাখা ভাল সাজেক বিজিবি ক্যাম্প এর পর আর কোন ক্যাম্প না থাকায় নিরাপত্তা জনিত কারনে কংলক পাড়ায় মাঝে মাঝে যাওয়ার অনুমতি দেয় না ।
ফেরার সময় হাজাছড়া ঝর্ণা , দীঘিনালা ঝুলন্ত ব্রিজ ও দীঘিনালা বনবিহার দেখে আসতে পারেন ।
একদিনে এই সব গুলো দেখতে হলে যত তারাতারি সম্ভব বেড়িয়ে পড়বেন ।
আরেকটি মজার বিষয় হল খাগড়াছড়ির সিস্টেম রেস্তোরায় ঐতিহ্যবাহী খাবার খেতে ভুলবেন না কিন্তু ।
খাগড়াছড়ি থেকে চাঁন্দের গাড়ি রিজার্ভ নিয়ে একদিনে সাজেক ভ্যালী ঘুরে আসতে পারবেন ।
ভাড়া নিবে ৫০০০-৬০০০ টাকা ।
এক গাড়িতে ১৫ জন বসতে পারবেন ।
লোক কম হলে শহর থেকে সিএনজি নিয়েও যেতে পারবেন ।
ভাড়া ৩০০০ টাকার মতো নিবে ।
অথবা খাগড়াছড়ি শহর থেকে দীঘিনালা গিয়ে সাজেক যেতে পারবেন ।
বাসে দীঘিনালা জন প্রতি ৪৫ টাকা এবং মোটর সাইকেলে জন প্রতি ভাড়া ১০০ টাকা ।
দীঘিনালা থেকে ১০০০-১২০০ টাকায় মোটর সাইকেল রিজার্ভ নিয়েও সাজেক ঘুরে আসতে পারবেন ।
ফেরার সময় অবশ্যই সন্ধ্যার আগে আপনাকে বাঘাইহাট আর্মি ক্যাম্প পার হতে হবে ।
তা না হলে অনেক প্রশ্নের সম্মুখীন হতে হবে ।
ভুল করেও কিন্তু ক্যাম্পের ছবি তোলার চেষ্টা করবেন না, কেন না ক্যাম্পের ছবি তোলার কোন অনুমতি নেই।

অচিন বৃক্ষ
"বহু দিন ধরে, বহু ক্রোশ দূরে
বহু ব্যয় করি, বহু দেশ ঘুরে
দেখিতে গিয়াছি পর্বতমালা, দেখিতে গিয়াছি সিন্ধু।
দেখা হয় নাই চক্ষু মেলিয়া, ঘর হতে শুধু দুই পা ফেলিয়া
একটি ধানের শিসের উপরে, একটি শিশির বিন্দু।"
রবি ঠাকুরের কথাটি এই জন্যই বললাম, সংসদ ভবন দেখেনি এই রকম মানুষ খুঁজে পাওয়া খুবই কষ্টকর।
কিন্তু সংসদ ভবনে গিয়ে 'অচিন বৃক্ষ' দেখেছেন এই রকম মানুষ কতজন আছেন?
আজ আমরা আপনাদের সামনে তুলে ধরছি এক 'অচিন বৃক্ষ' র গল্প, যা কিনা সংসদ ভবনের সম্মুখভাগে অবস্থিত।
এটি একটি দুষ্প্রাপ্য বৃক্ষ।
এই বৃক্ষ প্রায় এক হাজার বছর পর্যন্ত বেঁচে থাকে।
এই চারাটি কুড়িগ্রাম থেকে সংগ্রহ করা হয়েছে।
এরপর ২০০৮ সালের ১০ আগস্ট তৎকালীন সংসদ সদস্য মাঈদুল ইসলাম এই গাছটি রোপণ করেন।
আশা করছি এই পোষ্টটি পড়ার পর আপনারাও এই গাছের সাথে একটি সেলফি তুলে ফেইসবুক ওয়ালে পোস্ট করবেন।

দিনাজপুরের গপ্পো
আজ আমরা আপনাদের নিয়ে যাব বাংলার ঐতিহ্যমন্ডিত জেলা দিনাজপুর।
যেতে যেতে আমরা দিনাজপুর সম্পর্কে দুই একটি কথা জেনে নেই।
সাহিত্য ও সংস্কৃতির ঐতিহ্যমন্ডিত দিনাজপুরের ইতিহাস অত্যন্ত প্রাচীন ও সমৃদ্ধ।
বিশেষজ্ঞদের মতে, ভারতের ছোট নাগপুর, বিন্ধ্যা পর্বত প্রভৃতি লাখ লাখ বছরের প্রাচীন স্থানগুলোর মৃত্তিকার সমগোত্রীয় দিনাজপুরের মাটি।
বহুকাল পূর্বে হিমালয় পর্বতের ভগ্নীরূপে জন্ম নেয়া বরেন্দ্র ভূমির হৃদয়-স্থানীয় স্থান দিনাজপুর।
লোকশ্রুতি অনুযায়ী জনৈক দিনাজ অথবা দিনারাজ দিনাজপুর রাজপরিবারের প্রতিষ্ঠাতা।
তাঁর নামানুসারেই রাজবাড়ীতে অবস্থিত মৌজার নাম হয় দিনাজপুর।
পরবর্তীতে ব্রিটিশ শাসকরা ঘোড়াঘাট সরকার বাতিল করে নতুন জেলা গঠন করে এবং রাজার সম্মানে জেলার নামকরণ করে দিনাজপুর।
দিনাজপুর আমাদের দেশের একটি স্বপ্নের শহর, যার পরিচয় ও সৌন্দর্য সম্পর্কে হয়ত হাতে কলমে লিখে ব্যাখ্যা করাটা অনেকটাই দুরুহ ব্যপার।
দিনাজপুর বাংলাদেশের একটি পর্যটনশিল্প সমৃদ্ধ জেলা।
এই জেলার লিচু ও সুগন্ধী চাল কিন্তু বেশ বিখ্যাত।
এই অঞ্চলের দর্শনীয় স্থানসমূহের মধ্যে কান্তজীউ মন্দির, দিনাজপুর রাজবাড়ি, রামসাগর দিঘি ও স্বপ্নপুরী অন্যতম।
দিনাজপুরকে এক কথায় আমাদের উত্তরবঙ্গের প্রাণ বলা চলে, আর তা কেনই বা নয়?
যেখানে রয়েছে রাজবাড়ী, রামসাগরের মত অলৌকিক দিঘী এবং স্বপ্নপুরির মত স্বপ্নের পারিবারিক জায়গা।
আসলে সব মিলিয়ে এক কথায় যদি দিনাজপুরকে ব্যাখ্যা করতে যাই তখন একটা কথাই বলা যায়, আর সেটা হল বহু মুঘলীয় নিদর্শনের এক অভূতপূর্ব সমন্বয় হচ্ছে দিনাজপুর।
আরেকটি কথা, সেই অষ্টাদশ শতাব্দীর শ্রেষ্ঠ শিল্পীদের হাতে নির্মিত এক আশ্চর্য মন্দিরও রয়েছে এই শহরে আর তার নাম হল 'কান্তজিউর মন্দির'।
এই মন্দির এর এক একটি ইটে খচিত আছে সনাতন ধর্মাবলম্বীদের সকল দেবদেবীর বিগ্রহ ।
কি দেখতে পাচ্ছেন তো?
সবচেয়ে আশ্চর্যের বিষয় হচ্ছে যে, এই মন্দিরকে কখনোই একটি ক্যামেরার রিলে পূর্ণাঙ্গভাবে ছবি বন্দী করা সম্ভব হয় না।
আসলে পুরো দিনাজপুরটাই এক অদ্ভুত আবহাওয়াতে বেষ্টিত।
যেকোনো ঋতুতে যেন এই পুরো শহরটাকে মনের মত করে সাজিয়ে তোলে, না শীত না গরম এ যেন এক অন্য রকম অনুভূতি।
এখানকার মানুষগুলোও ঠিক এই শহরের মতই সুন্দর মন মানসিকতা বহন করে চলে।
খুব আন্তরিকতা, মাধুর্যপূর্ণ কথাবার্তা আর ভালবাসায় পূর্ণ হৃদয় এই তিন শব্দের মধ্যে এখানকার প্রতিটা মানুষের বিচরণ ।
চাইলে এখনি চলতি পথে কয়েকজনের সাথে কথা বলে পরীক্ষা করে নিতে পারেন।
ধরে নিন আপনি ছুটিতে কোথাও ঘুরতে যাবেন তাহলে আমাদের এই দিনাজপুরকে আপনার ভ্রমন গন্তব্য হিসেবে বেঁছে নিন।
এখানে আপনি পাবেন রাজবাড়ী, ঐতিহ্যবাহী কান্তজিউর মন্দির, অলৌকিক রামসাগর দিঘী এবং স্বপ্নপুরী।
আর এইস্থানগুলো প্রত্যেকটিই নয়নাভিরাম।
রামসাগর দিঘীর একটি কথা না বললেই নয়, আর সেটি হল এই দিঘীর পানির পরিমান সর্বদা অপরিবর্তনীয়।
আর এই রকম আরও নানা রকম চমকপ্রদ রহস্যে ভরপুর আমাদের সবার প্রিয় দিনাজপুর।
বলে রাখি যারা ঢাকা থেকে দিনাজপুর যেতে চান তাহলে রেলপথ কিংবা স্থলপথ যেকোনোভাবেই যেতে পারেন।
যারা বাসে যেতে ইচ্ছুক তারা ঢাকার গাবতলী বাসস্ট্যান্ড বা শ্যামলি বাসস্ট্যান্ড থেকে যেতে পারবেন।
বাস সকাল থেকে সন্ধ্যা প্রায় সময়ই পাওয়া যায়।
নন এসি ভাড়া ৫০০ টাকা এবং এসি ৮০০ টাকা জন প্রতি।
আর ট্রেনে চরে যেতে চাইলে সেটাও পারেন।
কমলাপুর থেকে একতা এক্সপ্রেস ও দ্রুতজান এক্সপ্রেস যথাক্রমে সকাল ১০ টায় এবং সন্ধ্যা ৭.৪০ এ ছেড়ে যায়।
আজ তাহলে এ পর্যন্তই।
আবার দেখা হবে বাংলার অন্যকোন প্রান্তে, আমাদের সঙ্গেই থাকুন।

পদ্মার পাড় - 'মৈনট ঘাট'
আমরা সবাই জানি যে ভ্রমন যে কোন মানুষের মনে এক ধরণের প্রশান্তি এনে দেয়।
কিন্তু এমন অনেকেই আছেন যারা এই ব্যস্ত জীবনে পর্যাপ্ত সময় ও অর্থের অভাবে কোথাও বেড়াতে যেতে পারেন না।
এতে করে আপনার দৈনন্দিন জীবনে চলে আসে এক ধরনের একঘেয়েমি ভাব। Moinot Ghat
কিন্তু আপনার আশেপাশেই যদি থাকে এমন কোন স্থান যেখান থেকে আপনি চাইলেই স্বল্প সময় ও খরচে ঘুরে আসতে পারবেন?
বন্ধুরা মৈনট ঘাট সত্যিই এমন একটি জায়গা।
যেখানে আপনি পাবেন নদীর মুক্ত হাওয়া ও তার চোখ জুড়ানো সৌন্দর্য।
নবাবগঞ্জের দোহার উপজেলায় এই মৈনট ঘাটের অবস্থান।
প্রমত্তা পদ্মার বুকে নৌকা নিয়ে ভেসে বেড়ানোর অনুভূতি সত্যিই অন্যরকম।
ইদানিং অনেকের কাছেই এই জায়গার নামটি বেশ পরিচিতি পেয়েছে।
এখনো যদি আপনি গিয়ে না থাকেন তাহলে নিজ চোখে একবার দেখে আসতে পারেন এর অপরূপ সৌন্দর্য।
মৈনট ঘাট যেতে হলে ঢাকার গুলিস্তান থেকে আপনাকে বাসে উঠতে হবে।
গোলাপ শাহ্‌ এর মাজারের সামনে থেকে যমুনা ডিলাক্স এবং এন. মল্লিক পরিবহনে যেতে পারেন।
তবে এন. মল্লিক পরিবহনে গেলে আপনাকে নামতে হবে মাঝিরকান্দা।
এরপর সেখান থেকে অটোতে চড়ে কার্ত্তিকপুর এবং সেখান থেকে আবার অটো ভাড়া করে সরাসরি মৈনট ঘাট।
তবে ফেরার সময় অবশ্যই যমুনা ডিলাক্সে ফিরবেন, কারন আপনি সেখান থেকেই ওই বাসে উঠতে পারবেন।
আর খাওয়া দাওয়ার জন্য সেখানে বেশ কিছু মাঝারী মানের হোটেল রয়েছে।
খাবারও বেশ ভাল মানের, আর প্রায় সব হোটেলেই পদ্মার ইলিশ তো রয়েছে।
সর্বোপরি মৈনট ঘাটে আপনি পাবেন একটি নদীর সম্পূর্ণ সৌন্দর্য, যা ঢাকার আশেপাশে নেই বললেই চলে।
আর মৈনট ঘাটের সূর্যাস্ত কিন্তু অবশ্যই দেখে আসবেন এবং আশপাশের এলাকাগুলোও ঘুরে দেখবেন।
আর ভ্রমনকালীন সময়ে অবশ্যই পরিবেশ নোংরা করা থেকে বিরত থাকবেন এবং সকলের জন্য ভ্রমনযোগ্য পরিবেশ বজায় রাখার চেস্টা করবেন।
ভ্রমন করুন, বাংলাদেশকে জানুন।
আর বাংলাদেশকে দেখতে পর্যটনলিপির সাথেই থাকুন।

পুঠিয়া মন্দির কমপ্লেক্স
রাণী ভূবনময়ী বিশাল একটি জলাশয়ের সম্মুখে ভূবনেশ্বর শিবমন্দির নির্মাণ করেন (১৮২৩-১৮৩০)।
এটি পঞ্চরত্ন শিবমন্দির নামেও খ্যাত।
বাংলাদেশে বিশালাকারের সুউচ্চ ও বহু গুচ্ছচূড়া বিশিষ্ট শিবমন্দিরগুলোর মধ্যে পুঠিয়ার পঞ্চরত্ন শিবমন্দিরটি স্থাপত্যশৈলীতে শ্রেষ্ঠত্বের দাবী রাখে।
এটি বাংলাদেশের অন্যতম প্রধান একটি স্থাপত্য নির্দশন।
পুঠিয়ায় অন্যান্য নিদর্শনগুলোর মধ্যে রয়েছে চৌচালা গোবিন্দমন্দির, পঞ্চরত্ন গোবিন্দমন্দির, দোলমন্দির বা দোলমঞ্চ, দোচালা ছোট আহ্নিকমন্দির, জগদ্বাত্রীমন্দির, রথমন্দির ইত্যাদি।
পুঠিয়ার জমিদারগণ অষ্টাদশ ও উনবিংশ শতাব্দীতে এই মন্দিরগুলি নির্মাণ করেছিলেন।
বিশালাকারের একই চত্ত্বরে এরূপ মন্দির কমপ্লেক্সে একমাত্র পুঠিয়া ব্যতীত বাংলাদেশের আর কোথাও দেখা যায় না।
একমাত্র পশ্চিম বাংলার (ভারত) বাঁকুড়া জেলাধীন বিষ্ণুপুরে এরূপ মন্দির কমপ্লেক্স রয়েছে।
পুঠিয়া রাজবাড়ী, মন্দিরসমূহ, দীঘি ও জলাশয়সহ রাজবাড়ীর পুরা চত্ত্বরটি পর্যটকদের বেড়ানোর জন্য একটি আদর্শ ও আকর্ষণীয় স্থান।

চাটগাঁও - পর্ব ১
ঐতিহ্যবাহী 'চাটগাঁও', যা আমাদের চট্টগ্রাম নামে পরিচিত।
এই নগরীর রয়েছে সুবিশাল ইতিহাস।
বাংলাদেশের পর্যটন শিল্পের একটি বিশাল অংশ দখল করে আছে এই চট্টগ্রাম ও তার আশপাশের জেলাসমুহ।
চট্টগ্রামের প্রশাসনিক কাঠামো গড়ে ওঠে মোগল আমলে।
কয়েকটি পরগনায় বিভক্ত করে মোগলেরা ৯৪ বছর শাসন করে এই এলাকা।
১৬৬৬ সালে চট্টগ্রাম জেলা সৃষ্টি হয়।
তখন থেকে পার্বত্য চট্টগ্রাম তথা বর্তমান তিন পার্বত্য জেলা এ চট্টগ্রাম জেলার অন্তর্ভূক্ত ছিল।
১৮৬০ খ্রিস্টাব্দে চট্টগ্রাম পার্বত্য এলাকা নামে আলাদা একটা প্রশাসনিক ইউনিট গড়ে উঠে এবং ১৮৮১ খ্রিস্টাব্দে চট্টগ্রাম ও পার্বত্য চট্টগ্রামের মধ্যে স্থায়ী সীমারেখা টানা হয়।
এই নগরীতে ঘুরে দেখার মত অনেক জায়গা রয়েছে।
তাদের কিছু অংশ পর্যটনলিপি আপনাদের সামনে তুলে ধরবে।
ফয়েজলেক (ইংরেজি: Foy's Lake) চট্টগ্রামের পাহাড়তলী রেলস্টেশন এর অদূরে (চট্টগ্রাম শহরের কেন্দ্র থেকে ৮ কিমি. দূরে) খুলশি এলাকায় অবস্থিত একটি কৃত্রিম হ্রদ।
এটি ১৯২৪ সালে আসাম বেঙ্গল রেলওয়ে কতৃপক্ষ এর তত্ত্বাবধানে খনন করা হয় এবং সেসময় পাহারতলী লেক হিসেবে পরিচিত ছিল।
পরবর্তীতে ইংরেজ রেলপ্রকৌশলী ফয়-এর(Foy) নামে নামকরণ করা হয়।
বর্তমানে এটির মালিকানা বাংলাদেশ রেলওয়ে্র।
বেশ বড় মাপের (৩৩৬ একর জমির উপর) এই লেকটি পাহাড়ের এক শীর্ষ থেকে আরেক শীর্ষের মধ্যবর্তী একটি সংকীর্ণ উপত্যকায় আড়াআড়ি ভাবে বাঁধ নির্মাণের মাধ্যমে সৃষ্ট।
আড়াআড়ি ভাবে নির্মিত বাঁধটি চট্টগ্রাম শহরের উত্তর দিকের পাহাড় শ্রেণীর থেকে নেমে আসা পানির প্রবাহের দিক পরিবর্তনের মাধ্যমে এই লেকটিকে সৃষ্টি করেছে।
ভুতাত্ত্বিকভাবে এইসব পাহাড় শ্রেণী দুপিটিলা স্তর সমষ্টির শিলা দ্বারা গঠিত।
ফয়'স লেকের পাশেই আছে চট্টগ্রাম শহরের সবচেয়ে উঁচু পাহাড় বাটালি হিল।
পাহারতলী রেলস্টেশন এর দক্ষিন কোল ঘেঁষে আরেকটি কৃত্রিম হ্রদ রয়েছে।
ফয়'স লেক তৈরির পূর্বে আসাম বেঙ্গল রেলওয়ে কতৃপক্ষ ১৯২০ সালে এটি খনন করে।
দুটি লেকই আকর্ষণীয় পর্যটন কেন্দ্র হিসেবে দেশি বিদেশী পর্যটকদের কাছে জনপ্রিয়।
বর্তমানে হ্রদটিকে কেন্দ্র করে বাংলাদেশের সর্ববৃহৎ নির্মাণ প্রতিষ্ঠান কনকর্ড একটি বিনোদন পার্ক স্থাপন করেছে যেখানে দর্শনার্থীদের জন্য লেকে নৌকা ভ্রমন, রেস্তোরা, ট্র্যাকিং এবং কনসার্ট এর আয়োজন করা হয়ে থাকে।
বর্তমানে এখানে বিরল প্রজাতির পাখি এবং ডিয়ার পার্কে হরিণ দেখার ব্যবস্থা আছে।
ফয়'স লেকের পাশেই অবস্থিত চট্টগ্রামের চিড়িয়াখানা।
এছারাও দর্শনার্থীরা কটেজ ভাড়া করে থাকতে পারেন।
ফয়'স লেকের আশেপাশের মনোরম পরিবেশ এবং প্রাকৃতিক সৌন্দর্যের আকর্ষণে প্রতি বছর দেশি বিদেশি বহু পর্যটক ছুটে আসেন।
জাতি-তাত্ত্বিক যাদুঘর বাংলাদেশের চট্টগ্রাম শহরের আগ্রাবাদ বাণিজ্যিক এলাকায় অবস্থিত একটি অন্যতম দর্শনীয় স্থান।
এই জাদুঘরটি মূলত দেশের বিভিন্ন সাংস্কৃতিক গোষ্ঠীর উত্তরাধিকার ও তাদের জীবনপ্রণালী সম্পর্কে দর্শনার্থীদের ধারণা দেওয়ার নিমিত্তে প্রতিষ্ঠিত।
এটি গবেষণাকাজেও ব্যবহৃত হয়ে থাকে।
চট্টগ্রামের গুরুত্বপূর্ণ বাণিজ্যিক এলাকা আগ্রাবাদে অবস্থিত এই জাদুঘরটি ১৯৬৫ খ্রিস্টাব্দে প্রতিষ্ঠিত হয়।
প্রতিষ্ঠাকাল থেকেই এটি পরিদর্শনের জন্য খুলে দেওয়া হয়।
কমনওয়েলথ ওয়ার সেমেট্রি চট্টগ্রামেরদামপাড়া এলাকায়, ১৯ নং বাদশা মিয়া সড়কে অবস্থিত।
এটি চট্টগ্রাম বিমানবন্দর থেকে ২২ কিমি উত্তরে এবং চট্টগ্রাম বন্দরথেকে ৮ কিমি দূরে অবস্থিত।
ওয়ার সেমেট্রির প্রতিষ্ঠাকালে এই এলাকাটি একটি বিশাল ধানের ক্ষেত ছিল, যদিও বর্তমানে এটি বেশ উন্নত এলাকা এবং শহরের প্রানকেন্দ্র হিসেবে পরিগনিত।
দ্বিতীয় বিশ্বযুদ্ধ পরবর্তি সময়ে ব্রিটিশ সেনাবাহিনী চট্টগ্রাম ওয়ার সেমেট্রি প্রতিষ্ঠা করে।
সূচনালগ্নে এখানে দ্বিতীয় বিশ্বযুদ্ধে নিহত সৈন্যদের প্রায় ৪০০টি কবর ছিল।
তবে বর্তমানে এখানে ৭৩১ টি কবর বিদ্যমান যার ১৭টি অজানা ব্যক্তির।
এখানে দ্বিতীয় বিশ্বযুদ্ধে নিহত জাতীয় বিদেশী সৈন্যদের প্রায় ২০টি (১জন ডাচ এবং ১৯জন জাপানি) সমাধি বিদ্যমান।
এছাড়া এখানে দ্বিতীয় বিশ্বযুদ্ধের (১৯৩৯-১৯৪৫) চট্টগ্রাম-বোম্বের একটি স্মারক বিদ্যামান।

গুনাইঘর বায়তুল আজগর সাত গম্বুজ জামে মসজিদ
মসজিদ দর্শনের ধারাবাহিকতায় আজ আমরা আপনাদের নিয়ে যাব 'গুনাইঘর বায়তুল আজগর সাত গম্বুজ জামে মসজিদ' এ।
গুনাইঘর বায়তুল আজগর সাত গম্বুজ জামে মসজিদটি কুমিল্লা জেলা সদর থেকে উত্তর-পশ্চিম কোনে দেবিদ্বার পৌর এলাকায় এবং দেবিদ্বার সদর থেকে দু'কিলোমিটার পশ্চিম দক্ষিণে গুনাইঘর গ্রামে অবস্থিত।
মনে রাখবেন সংযমের মাস চলছে।
কুমিল্লা এসেছি বলে রসমালাইয়ের লোভ আবার করবেন না যেন।
অন্যকোন ভ্রমনে কুমিল্লা থেকে রসমালাই খাইয়ে নিয়ে যাব, কথা দিলাম।
চলুন এখন তাহলে আমরা রওনা দেই গুনাইঘরের উদ্দেশ্যে।
প্রথমে আমরা চলে যাব সায়েদাবাদ বাসস্ট্যান্ড।
সেখান থেকে আপনি চাইলে সরাসরি দেবিদ্বার কিংবা কুমিল্লা হয়েও দেবিদ্বার যেতে পারেন।
তিশা, এশিয়া, প্রিন্স ইত্যাদি পরিবহন সারাদিন ঢাকা - কুমিল্লা কিংবা ঢাকা - দেবিদ্বার রূটে চলাচল করছে এবং এইসব বাসের ভাড়া ২০০-২৫০ টাকা পর্যন্ত হতে পারে।
দেবিদ্বার বাসস্ট্যান্ড পৌঁছানোর পর আপনি সেখান থেকে সিএনজি অটোরিক্সা কিংবা রিক্সা যোগে চলে যেতে পারেন গুনাইঘর গ্রামে, যার দূরত্ব প্রায় দুই কিলোমিটার।
সেখানে গেলেই আপনি পেয়ে যাবেন সেই নয়নাভিরাম 'গুনাইঘর বায়তুল আজগর সাত গম্বুজ জামে মসজিদ'।
গুনাইঘর বায়তুল আজগর সাত গম্বুজ জামে মসজিদ কে নির্মাণশৈলীর দিক থেকে বাংলাদেশের বিখ্যাত মসজিদগুলোর ভেতর একটি বলে দাবি করা হয়ে থাকে।
নতুন এবং পুরাতন নির্মাণ পদ্ধতির সংমিশ্রণে অসংখ্য ক্যালিওগ্রাফিতে আঁকা ব্যাতিক্রমধর্মী নির্মাণ শৈলির সাত গম্বুজ মসজিদটি দেশব্যপী দৃষ্টি আকর্ষণ করছে।
শীতাতপ নিয়ন্ত্রিত এ মসজিদের বিশেষ বৈশিষ্ট্য ক্যালিওগ্রাফি ও নির্মাণ কৌশল।
মসজিদের চার কোনায় চারটি মিনার রয়েছে।
চার মিনারের কোন মসজিদ বাংলাদেশে এটাই প্রথম বলে মনে করা হচ্ছে।
মিনারগুলোর উচ্চতা ৮০ফুট।
এতে গম্বুজ রয়েছে ৭টি।
মসজিদটি ৪৮ফুট দৈর্ঘ্য ও ৩৬ফুট প্রস্থ বিশিষ্ট।
এ মসজিদের মূল অংশে শতাধিক মুসুল্লি নামাজ পড়তে পারেন।
এ ছাড়া মসজিদটির বারান্দায় অর্থাৎ সামনের টাইলস করা খালী জায়গায় মূল অংশের দ্বিগুণ মুসুল্লি নামাজ আদায় করতে পারেন।
মসজিদের উপরে আলোকসজ্জার ব্যবস্থা রয়েছে।
এতে বিভিন্ন রং'র বৈদ্যুতিক বাতি ব্যবহার করা হয়েছে।
মসজিদে লিখা 'আল্লাহু' শব্দটি রাতের অন্ধকারে তারকার মতো জ্বল জ্বল করে জ্বলতে থাকে।
অনেক দূর থেকে এ আলো দেখা যায়।
মসজিদটি'র পশ্চিম পার্শ্বে দৃষ্টি নন্দিত একটি ফল ও ফুলের বাগান আছে।
এছাড়াও রয়েছে বিশাল আকৃতির জলধার।
এর পাড়সহ চার দিক শ্বেত পাথরে মোড়ানো।
ক্যালিওগ্রাফির দিকে নজর দিলে অবাক হতে হয়।
এখানে বাংলা ও আরবিতে ক্যালিওগ্রাফি করা হয়েছে।
কারুকাজ ও নকসা শিল্পী হিসাবে কাজ করেছেন শিল্পী আরিফুর রহমান।
মসজিদটির স্থপতি ছিলেন শাহিন মালিক।
আরবি অক্ষরে সুন্দর করে লিখা হয়েছে 'সুরা আর রহমান', 'আয়তুল কুরছি' ও 'চার কূল'।
মসজিদের ভেতরের মূল অংশে ৫টি গম্বুজ আছে।
একটিতে লিখা আয়তুল কুরসী।
অন্য চারটি গম্বুজের ভেতরে লিখা ৪টি কূল।
মসজিদটির বাহিরের আবরনে বহু চাঁদ তারা আঁকা রয়েছে।
মসজিদটিতে ইট, সিমেন্ট, বালির পাশাপাশি চিনামাটি ও টাইলস ব্যবহৃত হয়েছে।
কারুকার্য করা হয়েছে মোঘল তুর্কী ও পারস্যের সংমিশ্রণে।
এখানে ৩ শত ৫০ মন চিনামাটির টুকরো ও দু'শতটি গ্লাস ব্যবহার করা হয়েছে।
মসজিদটিতে ৬টি এসি ও একটি ঝারবাতি আছে।
একটি আধুনিক মসজিদে যা কিছু থাকার কথা সবই আছে।

বিজয় সিংহ দিঘী
বিজয় সিংহ দীঘি বিখ্যাত সেন বংশের প্রতিষ্ঠাতা বিজয় সেনের অমর কীর্তি।
এই দীঘি ফেনী শহর থেকে প্রায় ৩ কিঃমিঃ পশ্চিমে বিজয় সিংহ গ্রামে ফেনী সার্কিট হাউজের সামনে অবস্থিত।
এই দীঘিটির আয়তন প্রায় ৩৭.৫৭ একর।
অত্যন্ত মনোরম প্রাকৃতিক পরিবেশে অবস্থিত এ দিঘীর চৌপাড় খুব উঁচু ও বৃক্ষ শোভিত ।
ফেনীর ঐতিহ্যবাহী দিঘীর মধ্যে দৃষ্টিনন্দন সৌন্দর্যের আধার বিজয় সিংহ দীঘি অন্যতম ।
এ দিঘী দর্শনের জন্য জেলার এবং দেশের বিভিন্ন স্থান থেকে প্রতিনিয়ত দর্শনার্থীরা আসে।
প্রতিদিন বিকাল বেলা পর্যটকের আনাগোনায় মুখরিত এই স্থানটি মনে হয় যেন উৎসবস্থল।
যারা এক বেলার জন্য প্রকৃতির কাছে যেতে চান কিংবা সময়টা কাটাতে চান শুদ্ধ জল ও বাতাসের সাথে তাদের জন্য এটি একটি আদর্শ স্থান।

বালিয়াটি প্রাসাদের কিছু কথা
ঢাকার খুব কাছেই মানিকগঞ্জ জেলা অবস্থিত।
এই জেলায় পর্যটকদের আকৃষ্ট করার মত নানা উপকরণ রয়েছে।
কিন্তু দুঃখজনক হলেও সত্যি যে এ জেলায় পর্যটন শিল্পের উন্নতির জন্য সরকারি কোন পদক্ষেপ নেয়া হয়নি।
বালিয়াটি ও তেওতা জমিদার বাড়ী সংস্কারের অভাবে ধ্বংসপ্রায় অবস্থায় রয়েছে।
এ প্রাচীন স্থাপনাসমূহ প্রত্নতত্ত্ব বিভাগের মাধ্যমে রক্ষণাবেক্ষণের ব্যবস্থা করলে অতি প্রাচীন এসকল ইতিহাস ও ঐতিহ্য ধ্বংসের হাত থেকে রক্ষা পাবে।
পর্যটকদের নিরাপত্তা ও হোটেল-মোটেলের ব্যবস্থা করা গেলে পর্যটকরা উল্লিখিত পর্যটন কেন্দ্রসমূহে আসতে আগ্রহী হবে।
বালিয়াটির জমিদারদের অবদান মানিকগঞ্জ জেলার পুরাকীর্তির ইতিহাসে উল্লেখ যোগ্য।
বালিয়াটির জমিদারেরা ঊনিশ শতকের প্রথমার্ধ থেকে আরম্ভ করে বিশ শতকের প্রথমার্ধ পর্যন্ত প্রায় শতাধিক বছর বহুকীর্তি রেখে গেছেন যা জেলার পুরাকীর্তিকে বিশেষভাবে সমৃদ্ধ করেছে।
বালিয়াটির পাঠান বাড়ীর জমিদার নিত্যানন্দ রায় চৌধুরীর দু'ছেলে বৃন্দাবন চন্দ্র রায় চৌধুরী এবং জগন্নাথ রায় চৌধুরীর হাত ধরে বালিয়াটির নাম দেশে বিদেশে ছড়িয়ে পড়েছিল।
বালিয়াটিতে আজও দু'বেলা রাধা বল্লব পূজো হচ্ছে।
বালিয়াটিতে ১৯২৩ সালের দিকে জমিদার কিশোরী রায় চৌধুরী নিজ ব্যয়ে একটি এলোপ্যাথিক দাতব্য চিকিৎসালয় স্থাপন করেন।
বর্তমানে এটি সরকারী নিয়ন্ত্রণে পরিচালিত হচ্ছে।
জমিদার হীরালাল রায় চৌধুরী সাটুরিয়া থেকে বালিয়াটির প্রবেশ পথের পাশে কাউন্নারা গ্রামে একটি বাগানবাড়ী নির্মাণ করেন এবং সেখানে দিঘির মাঝখানে একটি প্রমোদ ভবন গড়ে তোলেন যেখানে সুন্দরী নর্তকী বা প্রমোদ বালাদের নাচগান ও পান চলতো।
বর্তমানে প্রত্নতত্ত্ব অধিদপ্তর দৃষ্টিনন্দন ও প্রাসাদের রক্ষনাবেক্ষণ করছে।
এই প্রাসাদটি মানিকগঞ্জ জেলার সাটুরিয়াতে অবস্থিত।
মানিকগঞ্জ থেকে যার দূরত্ব ১৮ কিলোমিটার।
বাস যোগে আপনি চলে যেতে পারেন সেখানে।

তাজহাট জমিদার বাড়ি
তাজহাট জমিদার বাড়িটি বর্তমান কৃষি ইনস্টিটিউটের পাশে সবুজ গাছপালা পরিবেষ্টিত আর্কষর্ণীয় পরিবেশে অবস্থিত।
বর্তমান তাজহাট বাজার হতে উত্তর দিক দিয়ে প্রধান ফটক অতিক্রম করে ধীরে ধীরে পশ্চিমে কয়েকশ'গজ পেরিয়ে জমিদার বাড়ির প্রধান প্রবেশ পথে আসা যায়।
জমিদার বাড়ির সামনে রয়েছে সমসাময়িককালে খননকৃত বিশাল আকৃতির ৪টি পুকুর।
তাজহাট জমিদার মূলত গোবিন্দ লালের পুত্র গোপাল লাল এর সাথে সর্ম্পকযুক্ত যা স্থানীয়ভাবে তাজহাট জমিদার নামে পরিচিত।
প্রকৃতপক্ষে এ বংশের প্রতিষ্ঠাতা ছিলেন মান্না লাল রায়।
তিনি সেই সুদূর পাঞ্চাব হতে রংপুরের সমৃদ্ধ স্থান মাহিগঞ্জে স্বর্ণ ব্যবসা করার জন্য এসেছিলেন।
প্রাচীন রংপুরের ইতিহাস থেকে জানা যায় যে, রংপুরের মাহিগঞ্জে মান্না লাল রায় এসেছিলেন হীরা, জহরত ও স্বর্ণ ব্যবসার উদ্দেশ্যে।
প্রথম দিকে তিনি বহু রকমের নামী দামী হীরা, মানিক জহরত খচিত তাজ বা টুপির ব্যবসা করেছিলেন।
আর সেই তাজ বিক্রির লক্ষে এখানে হাট বসে যা এক সময়ে এসে বিরাট প্রসিদ্ধি লাভ করে এবং এই হাটকে কেন্দ্র করে এই জমিদারবাড়ীর নামকরণ করা হয় তাজহাট জমিদার বাড়ি।
তাজহাট জমিদার বাড়িটির দ্বিতীয় তলায় ওঠার জন্য তিনটি অভিগমন পথ রয়েছে তন্মধ্যে মাঝখানের অভিগমন পথটি অপেক্ষাকৃত প্রশস্ত।
সবকটি অভিগমন পথের প্রতিটি ধাপ মসৃণ সাদা ও ছাই রংয়ের পাথর দ্বারা মোড়ানো।
বারান্দাটির সম্পূর্ণ মেঝে একই রকম পাথরে মোড়ানো।
ভবনটির প্রথম তলার ছাদ নির্মাণে ব্যবহার করা হয়েছে বড় বড় লোহার বীম ও লোহার ফালি।
অন্যদিকে নিচ তলার অংশটিতে ৪টি কক্ষ দেখা যায় এবং এতে সর্বমোট ১১ জোড়া কপাট বিশিষ্ট দরজা দেখা যায় যা প্রাসাদের প্রকোষ্ঠগুলোতেও অনুরূপ।
এছাড়া পূর্বের অংশে ৭টি প্রবেশ দ্বারা সমন্বিত ৩টি বড় বড় কক্ষ এবং পশ্চিম অংশে জোড়া কপাট বিশিষ্ট দরজাসহ বিরাট হলরুম রয়েছে এবং এ অংশের প্রায় মধ্যভাগে একটি প্রবেশ ও বর্হিপথ রয়েছে।
প্রধান ইমারতের উত্তর অংশের মাঝামাঝি ২য় তলায় ওঠানামার জন্য সুন্দর কাঠের তৈরি ২২টি ধাপ বিশিষ্ট সিঁড়ি দেখা যায় এবং দক্ষিনের প্রাসাদের প্রকোষ্ঠটিতেও ২য় তলায় ওঠানামার জন্য লৌহ নির্মিত নকশাকৃত ঝুলন্ত মজবুত সিঁড়ি রয়েছে ।
মজার বিষয় হল সিঁড়িগুলোর রেলিং সুন্দর লৌহ নির্মিত ফুলগাছের মতো দেখা যায়।
সম্মুখস্থ প্রধান প্রাসাদটির ২য় তলায় ওঠানামার জন্য একটি বিরাট গ্যালারির মতো সিঁড়ি রয়েছে ।
সিঁড়িটিকে তিনটি স্তরে বিভক্ত দেখা যায়।
প্রথম স্তরে ১টি ধাপ বিরাজমান, ২য় স্তরে ওঠার সময় একটু সমান অবস্থান নেমে আবার ১৪টি ধাপ অতিক্রম করে একটি সুন্দর পরিচ্ছন্ন আয়তাকার প্লাটফরমে ওঠা যায়, যা দ্বিতীয় তলার ছাদের সাথে সম্পৃক্ত ,আর একে ৩য় স্তর হিসেবে ধরে নেয়া যেতে পারে।
সিঁড়িটি ভূমি থেকে দ্বিতীয় ভবনের ছাদ পর্যন্তসম্পূর্ণ অংশ সুন্দর মসৃন সাদা - কালো পাথরে মোড়ানো এবং সম্পূর্ণ অক্ষতঅবস্থায় রয়েছে।
আশা করছি আপনারাও ঘুরে দেখে আসবেন ঐতিহাসিক এই রাজবাড়ীটি।
তবে অবশ্যই খেয়াল রাখবেন যে, আপনার দ্বারা এই মূল্যবান সম্পদটির কোন ক্ষতি সাধিত না হয়।

অপরূপ ছেঁড়াদ্বীপ ভ্রমণ
পর্যটনলিপি আজ আপনাদের সামনে তুলে ধরবে প্রাকৃতিক সৌন্দর্যের স্থান ছেঁড়াদ্বীপ।
এটি সেন্টমার্টিনে অবস্থিত।
ছেঁড়াদ্বীপের অবস্থান সেন্টমার্টিন থেকে কয়েক কিলোমিটার দূরে ।
এই দ্বীপটি বাংলাদেশের সর্বদক্ষিণে অবস্থিত একটি ভূখন্ড।
ছেঁড়াদ্বীপটি জোয়ারের সময় সেন্টমার্টিন হতে বিচ্ছিন্ন হয়ে যায়।
এই দ্বীপকে স্থানীয়রা দিয়া দ্বীপ অর্থাৎ ছেঁড়াদিয়া দ্বীপ বলে সম্বোধন করে থাকেন।
এ দ্বীপে মানুষ বসবাস করেন না।
এখানে জেলেরা দিনের বেলা মৎস্য আহরণ করে রাতে নিজ নিজ গৃহে ফিরে যান।
ছেঁড়াদ্বীপের স্বচ্ছ জলের অনেক গভীরে অবস্থানরত নানা প্রজাতি ও ভিন্ন আকৃতির প্রবাল ও সামুদ্রিক শৈবাল অতিসহজে স্বচক্ষে প্রত্যক্ষ করে শরীর আনমনে পুলকিত হবে ও মন আনন্দে অজান্তে দোলা দিবে।
সেইন্ট মার্টিন থেকে ছেড়া দ্বীপের দূরত্ব প্রায় ৪ কিলোমিটার।
আপনি চাইলে স্পীড বোট ভাড়া নিয়ে ছেড়া দ্বীপ যেতে পারেন।
তবে ভাটার সময় চাইলে সাইকেল ভাড়া নিয়ে সাইকেল চালিয়ে চলে যেতে পারেন।
যদি স্পীড বোটে করে যান তাহলে সাথে অবশ্যই নিরাপত্তার সার্থে লাইফ জ্যাকেট সাথে রাখবেন।
সেখানে যাওয়ার পর থাকার পর কোন ব্যবস্থা নেই, দিনে গিয়ে দিনেই আবার ফেরত আসতে হবে।
সেখানে যাওয়ার পর যাই খান না কেন, দরদাম করে খাবেন।
আশা করি যারা এখনো যাননি তারা অবশ্যই একবার হলেও ঘুরে আসবেন এই প্রাকৃতিক সৌন্দর্যের স্থান ছেঁড়াদ্বীপ।
আর যারা গিয়েছেন তারা সবাইকে যাওয়ার জন্য উৎসাহিত করবেন।
বন্ধুরা একটা বিষয় সব সময় মনে রাখবেন ভ্রমনের সময় আপনার দ্বারা পরিবেশ কিংবা প্রকৃতির কোন ক্ষতি যেন না হয়, কারন এই সম্পদ আমাদের।
তাই রক্ষার দায়িত্বটাও আমাদের।
আগামী পর্বে নতুন কোন ভ্রমন বার্তা নিয়ে হাজির হব আপনার সামনে।
আশা করছি সাথেই থাকবেন।

পদ্মার পাড় - 'মৈনট ঘাট'
আমরা সবাই জানি যে ভ্রমন যে কোন মানুষের মনে এক ধরণের প্রশান্তি এনে দেয়।
কিন্তু এমন অনেকেই আছেন যারা এই ব্যস্ত জীবনে পর্যাপ্ত সময় ও অর্থের অভাবে কোথাও বেড়াতে যেতে পারেন না।
এতে করে আপনার দৈনন্দিন জীবনে চলে আসে এক ধরনের একঘেয়েমি ভাব। Moinot Ghat
কিন্তু আপনার আশেপাশেই যদি থাকে এমন কোন স্থান যেখান থেকে আপনি চাইলেই স্বল্প সময় ও খরচে ঘুরে আসতে পারবেন?
বন্ধুরা মৈনট ঘাট সত্যিই এমন একটি জায়গা।
যেখানে আপনি পাবেন নদীর মুক্ত হাওয়া ও তার চোখ জুড়ানো সৌন্দর্য।
নবাবগঞ্জের দোহার উপজেলায় এই মৈনট ঘাটের অবস্থান।
প্রমত্তা পদ্মার বুকে নৌকা নিয়ে ভেসে বেড়ানোর অনুভূতি সত্যিই অন্যরকম।
ইদানিং অনেকের কাছেই এই জায়গার নামটি বেশ পরিচিতি পেয়েছে।
এখনো যদি আপনি গিয়ে না থাকেন তাহলে নিজ চোখে একবার দেখে আসতে পারেন এর অপরূপ সৌন্দর্য।
মৈনট ঘাট যেতে হলে ঢাকার গুলিস্তান থেকে আপনাকে বাসে উঠতে হবে।
গোলাপ শাহ্‌ এর মাজারের সামনে থেকে যমুনা ডিলাক্স এবং এন. মল্লিক পরিবহনে যেতে পারেন।
তবে এন. মল্লিক পরিবহনে গেলে আপনাকে নামতে হবে মাঝিরকান্দা।
এরপর সেখান থেকে অটোতে চড়ে কার্ত্তিকপুর এবং সেখান থেকে আবার অটো ভাড়া করে সরাসরি মৈনট ঘাট।
তবে ফেরার সময় অবশ্যই যমুনা ডিলাক্সে ফিরবেন, কারন আপনি সেখান থেকেই ওই বাসে উঠতে পারবেন।
আর খাওয়া দাওয়ার জন্য সেখানে বেশ কিছু মাঝারী মানের হোটেল রয়েছে।
খাবারও বেশ ভাল মানের, আর প্রায় সব হোটেলেই পদ্মার ইলিশ তো রয়েছে।
সর্বোপরি মৈনট ঘাটে আপনি পাবেন একটি নদীর সম্পূর্ণ সৌন্দর্য, যা ঢাকার আশেপাশে নেই বললেই চলে।
আর মৈনট ঘাটের সূর্যাস্ত কিন্তু অবশ্যই দেখে আসবেন এবং আশপাশের এলাকাগুলোও ঘুরে দেখবেন।
আর ভ্রমনকালীন সময়ে অবশ্যই পরিবেশ নোংরা করা থেকে বিরত থাকবেন এবং সকলের জন্য ভ্রমনযোগ্য পরিবেশ বজায় রাখার চেস্টা করবেন।
ভ্রমন করুন, বাংলাদেশকে জানুন।
আর বাংলাদেশকে দেখতে পর্যটনলিপির সাথেই থাকুন।

লাউচাপড়া অবকাশ কেন্দ্র
আমাদের এই বাংলার আনাচে কানাচে ছড়িয়ে আছে অপার সৌন্দর্য।
আর হয়তো এই সকল সৌন্দর্যের সন্ধান এখনো অনেকের কাছেই অজানা।
কিন্তু তাতে কি, পর্যটনলিপি তো আছেই।
পর্যটনলিপি নিয়মিত বাংলার অবারিত সৌন্দর্য আপনাদের সামনে তুলে ধরার চেষ্টা করে যাচ্ছে।
প্রকৃতির খুব কাছাকাছি যাওয়ার সুযোগ শহুরে মানুষদের বছরে খুব কম সময়ই ঘটে।
আর তাই প্রকৃতি প্রেমিরা ছুটির দিনগুলোকে একান্ত প্রকৃতির সাথে বিলিন করতে যেতে পারেন জামালপুরের লাউচাপড়াতে।
সেখানে ওয়াচ টাওয়ারের উপরে উঠে যত দূরে চোখ যায় শুধুই সবুজের বিস্তীর্ণ বিস্তার কিন্তু মজার বিষয় হল থাকার জায়গাগুলো আটসাঁট হলেও মিলবে প্রকৃতির হিমেল ছোঁয়া।
কাঠ ঠোকরা আর হলদে পাখির কলতানে কেটে যাবে ছুটির দিনগুলো।
লাউচাপড়া পাহাড়িকা অবকাশ কেন্দ্রে বেড়াতে গেলে এমন কিছুরই সন্ধান আপনি সহজে পেতে পারেন।
প্রথমেই জেনে নিন লাউচাপড়ায় কিভাবে যাবেন।
লাউচাপড়া পাহাড়িকা অবকাশ কেন্দ্র জামালপুর জেলার অধীনে হলেও যাওয়ার সহজপথ হলো শেরপুর হয়ে।
ঢাকা থেকে সরাসরি শেরপুরে যায় ড্রীমল্যান্ড পরিবহনের বাস।
শেরপুর থেকে বাসে বকশীগঞ্জ চলে যাবেন।
সেখান থেকে রিকশা কিংবা ভ্যানে চলে যাবেন লাউচাপড়াতে ভাড়া।
বকশিগঞ্জ ছেড়ে যতোই সামনে এগুতে থাকবেন চারিদিকটা যেন ততোই সবুজ হতে থাকবে।
কোথাও কোথাও চলতি পথে সবুজের খেলা দেখতে দেখতে এক সময়ে এসে পৌঁছুবেন এক পাহাড়ের পাদদেশে।
চারিদিকে গারো পাহাড়ের সবুজ বন।
পাহাড়ের গা বেয়ে আঁকা বাঁকা একটি সিঁড়ি উঠে গেছে একেবারে চূড়ায়।
সেখানে আবার রয়েছে বিশাল এক ওয়াচ টাওয়ার।
দশ থেকে বারোটি সিঁড়ি ভেঙ্গে উপরে উঠলে চারিদিকে সবুজ ছাড়া অন্য কিছুই আর চোখে পড়েনা।
দূরে দেখা যায় ভারতের মেঘালয় রাজ্যের আকাশ ছোঁয়া সব পাহাড়।
চারিদিকটা কেমন যেন ছবির মতো মনে হয়।
এই পাহাড়ি জঙ্গলে রয়েছে নানা জাতের পশু পাখি।
ধান পাকার মৌশুমে আবার মেঘালয় থেকে চলে আসে বুনো হাতির দল।
কাঠ ঠোকরা, হলদে পাখি, কালিম পাখি আরো কত ধরণের পাখি চোখে পড়বে এখানে এলে।
লাউচাপড়ার এ পাহাড় বেড়িয়ে ক্লান্ত হলে নিচে নেমে একটু বসতে পারেন লেকের ধারে।
কৃত্রিম এ লেকটি আপনার মনে সহজেই নিয়ে আসবে প্রশান্তি।
আপনি চাইলে লেকের পাশে কোন গাছের ছায়ায় বসে কাটাতে পারেন কিছুটা সময়।
পিকনিক মৌসুমে এখানে থাকে পিকনিক পার্টির ভীড়।
জামালপুর জেলা পরিষদ পুরো জায়গাটি অবসর বিনোদন কেন্দ্র হিসেবে গড়ে তুলেছে।
আপনারা চাইলে দেখে আসতে পারেন এখানকার উপজাতিদের ছোট্ট একটি গ্রাম।
গারো উপজাতিদের এ গ্রামের নাম দিকলাকোনা।
এ গ্রামে বাইশ পরিবারে রয়েছে একশ জন গারো।
তারা সবাই খৃষ্ট ধর্মাবলম্বী।
গ্রামে প্রবেশের আগে কথা বলতে পারেন এ গ্রামের মাতুব্বর প্রীতি সন সারমার সাথে।
ভীষণ সদালাপি এ লোকটির আতিথেয়তায় মুগ্ধ হবেন আপনি।
প্রতিবছর বড়দিন, ইংরেজী নববর্ষ, ইস্টার সানডে উপলক্ষে এ গ্রামে হয় নানান উৎসব।
দিকলাকোনা গ্রামের শুরুতেই রয়েছে 'দিকলাকোনা সালগিত্তাল হোস্টেল'।
লাউচাপড়ায় রাত কাটানো হতে পারে আপনার জীবনের স্মরণীয় অভিজ্ঞতা।
এখানকার শান্ত নিরিবিলি পরিবেশ রাতে যেন আরো শান্ত, আরো স্নিগ্ধ।
রাতে এখানে থাকার জন্য দুটি রেস্ট হাউস অছে।
একটি জামালপুর জেলা পরিষদের পাহাড়িকা বাংলো এবং অন্যটি ব্যক্তি মালিকানাধীন বনফুল রিসোর্ট।
আশা করছি আপনারাও এসে ঘুরে যাবেন এই অসম্ভব সুন্দর জায়গাটি থেকে।
কিন্তু সবসময় মনে রাখবেন আপনার দ্বারা এখানকার প্রকৃতি কিংবা জীব বৈচিত্রের কোন ক্ষতি যেন না হয়।

আদিনাথ শিব মন্দির
হিন্দুদের এক পবিত্র তীর্থস্থান 'আদিনাথ শিব মন্দির' ।
এটি কক্সবাজার জেলার মহেশখালীতে অবস্থিত।
আদিনাথ মন্দির মহেশখালী জেটিঘাটের উত্তর পাশে অবস্থিত।
বাঁকখালী নদী- ইহার উপর দিয়ে কক্সবাজার সদর হতে স্পীডবোট যোগে আসা হয়।
সড়ক পথে- ঢাকা ঢাকা-চট্রগ্রাম-কক্সবাজার হতে আরাকান মহাসড়ক পথে সরাসরি চকরিয়া থানা রাস্তার মাথা হয়ে বদরখালী ব্রীজ পার হয়ে কালারমা ছড়া অথবা শাপলাপুর রাস্তা দিয়ে সরাসরি মহেশখালী উপজেলা প্রশাসকের কার্যালয়/উপজেলা পরিষদ।
কক্সবাজার সদর হতে কস্তুরা ঘাট / ৬নং ঘাটা / উত্তর নুনিয়া ছড়া সরকারী জেটী ঘাট হতে স্পীড বোট বা কাঠের বোটে করে মহেশখালী জেটিঘাটা/আদিনাথ জেটিঘাট সেখান থেকে রিক্সা/ মটর গাড়ী যোগে উক্ত দর্শনীয় স্থান সমূহে যাওয়া যায়।
জলপথে ঢাকা-চট্রগ্রাম-খুলনা-নারায়নগঞ্জ- চাদপুর-কক্সবাজার হতে জলপথে নৌকা,ইঞ্জিন বোট ও ট্রলারের মাধ্যমে মহেশখালী জেটিঘাট/আদিনাথ জেটিঘাট সেখান থেকে রিক্সা/ মটর গাড়ী যোগে উক্ত দর্শনীয় স্থান সমূহে যাওয়া যায়।

পর্যটনলিপি আড্ডা - চাঁদপুর
গত ৩০ জানুয়ারী চাঁদপুরের বড় স্টেশন মোলহেডে অনুষ্ঠিত হল পর্যটনলিপির 'আড্ডা'।
এই 'আড্ডা' প্রাঙ্গন মুখরিত হয়ে উঠেছিল চাঁদপুরের পর্যটন শিল্প সঙ্ক্রান্ত নানাবিধ আলোচনায়।
'আড্ডা' র সার্বিক সহযোগিতায় ছিল 'পরিবেশ সংরক্ষন আন্দোলন'।
'আড্ডা' তে চাঁদপুরের সুসমৃদ্ধ তুলে ধরেন ইঞ্জিনিয়ার দেলোয়ার হোসেন।
এছাড়া পর্যটন শিল্পের নানা সম্ভাবনাময় দিক তুলে ধরেন 'পরিবেশ সংরক্ষন আন্দোলন' এর সভাপতি অধ্যক্ষ মনোহার আলী।
এর পাশাপাশি চাঁদপুরের পর্যটন শিল্পের বিকাশে সকলের পক্ষে নানাবিধ দাবি তুলে ধরেন 'পরিবেশ সংরক্ষন আন্দোলন' এর প্রতিষ্ঠাতা আশিক খান।
অন্যদিকে পর্যটনলিপি চাঁদপুরের পর্যটন শিল্পের বিকাশে সহযোগিতা প্রদানের আশ্বাস দিয়েছে।
এছাড়া অনুষ্ঠানে উপস্থিত ছিলেন পর্যটনলিপির প্রতিষ্ঠাতা দেবান দত্ত, সৈকত পাল, আকরাম সায়ীদ এবং সহ-প্রতিষ্ঠাতা সুমন আহমেদ।
আর এই ধরনের কার্যক্রম চাঁদপুর তথা সমগ্র বাংলাদেশের সমগ্র পর্যটন শিল্পের বিকাশে অগ্রনী ভূমিকা পালন করবে বলে পর্যটনলিপি আশাবাদী।

লকমা রাজবাড়ি
ঐতিহাসিক লকমা রাজবাড়ি জয়পুরহাট জেলার পাঁচবিবি উপজেলার পশ্চিম কড়িয়া গ্রামে অবস্থিত।
লকমা চৌধুরীর পরনাতীসহ উত্তরাধিকারী ও স্থায়ী বাসিন্দার সমন্বয়ে বাড়িটিতে বর্তমানে ৪২ জন সদস্য সমিতি করে দেখাশুনা করেন ।
লকমা চৌধুরীর পরনাতীর কাছ থেকে জানা যায়, প্রায় ২০০-৩০০ বছর পূর্বে বাড়িটি নিমার্ণ হয় এবং বর্তমানে এখানে প্রায় ১৫ বিঘা জমি আছে ।
এই সকল জমিতে বিভিন্ন শস্য উৎপাদনের পাশাপাশি ফল ও ফুলের বাগান দেখা যায়।
স্থানীয় লোকজনের মতে, দালান দুটির একটি ঘোড়াশাল এবং অপরটি হাতীশাল ছিল ।
তার একটু সামনে মাটির একটি ঢিবি রয়েছে, সেখানে ইউ আকৃতির বহু পুরাতন দ্বিতল ভবনের অবস্থান ।
ভবনের কিছুটা অংশ মাটির নীচে ডেবে গেছে বলে জনশ্রুতি আছে।
লকমা চৌধুরীর বাড়ীর পূর্ব পার্শ্বে কর্মচারীর ঘর ও কবরস্থান রয়েছে।
সংস্কারের অভাবে বর্তমানে রাজবাড়ীটি ধ্বংস হতে চলেছে ।
এখনও প্রতিদিন অনেক লোক স্বচক্ষে রাজবাড়ীঢি দেখার জন্য আসেন।
আশা করি আপনিও সময় করে চলে আসবেন।

উত্তর বাড্ডা, ঢাকা - ১২১২ ফোনঃ ০১৮৫০৬৬৬৯৬১
ই-মেইলঃ info@porjotonlipi.com Contact Us

লোক ও কারু শিল্প যাদুঘর, সোনারগাঁ
বন্ধুরা আজ আমরা আপনাদের সামনে তুলে ধরবো বাংলাদেশ লোক ও কারু শিল্প যাদুঘর, সোনারগাঁ।
যেখানে গেলে আপনি বাংলাদেশের অনেক প্রত্নতাত্ত্বিক নিদর্শন দেখতে পারবেন।
ঢাকার গুলিস্তান থেকে বাসযোগে মোগড়াপাড়া বাসস্ট্যান্ড, অতঃপর সি.এন.জি/রিকশাযোগে জাদুঘর যাওয়া যাবে।
মেঘনা নদী পথে- সোনারগাঁ উপজেলায় বৈদ্যের বাজার লঞ্চঘাট হয়ে রিক্সা/সি.এন.জি যোগে বাংলাদেশ লোক ও কারু শিল্প যাদুঘর, সোনারগাঁ।
সোনারগাঁ লোকশিল্প জাদুঘর রাজধানী ঢাকা থেকে ২৪ কিলোমিটার দূরে অবস্থিত নারায়ণগঞ্জ জেলার সোনারগাঁ উপজেলায় অবস্থিত।
বাংলাদেশের লোকশিল্পের সংরক্ষণ, বিকাশ ও সর্বসাধারণের মধ্যে লোকশিল্পের গৌরবময় দিক তুলে ধরার জন্য ১৯৭৫ সালে শিল্পাচার্য জয়নুল আবেদীনের উদ্যোগে বাংলাদেশ সরকার বিশাল এলাকা নিয়ে এই জাদুঘর প্রতিষ্ঠা করেন।
সোনারগাঁয়ের "বড়সর্দারবাড়ি" নামে পরিচিত একটি প্রাচীন জমিদার প্রাসাদে এই জাদুঘর স্থাপন করা হয়েছে।
এখানে আরো রয়েছে একটি সমৃদ্ধ গ্রন্থাগার, কারুপল্লী ও একটি বিশাল লেক।
জাদুঘরে দর্শনার্থীরা দেখতে পাবেন বাংলার প্রাচীন সুলতানদের ব্যবহৃত অস্ত্র শস্ত্র, তৈজসপত্র, পোশাক, বর্ম, অলংকার ইত্যাদি।
বাংলার প্রাচীন ও মধ্য যুগের লোকশিল্পের অনেক নিদর্শন রয়েছে এখানে, রয়েছে বাংলার প্রাচীন মুদ্রা।
কারুপল্লীতে বৈচিত্র্যময় দোচালা, চৌচালা ও উপজাতীয়দের আদলে তৈরি ঘরে দেশের বিভিন্ন অঞ্চলের অজানা, অচেনা, আর্থিকভাবে অবহেলিত অথচ দক্ষ কারুশিল্পীর তৈরি বাঁশ- বেত, কাঠ খোদাই, মাটি, জামদানি, নকশিকাঁথা, একতারা, পাট, শঙ্খ, মৃৎ শিল্প ও ঝিনুকের সামগ্রী ইত্যাদি কারুপণ্যের প্রদর্শনী ও বিক্রয় কেন্দ্র রয়েছে।
এছাড়া প্রতি বৈশাখ মাসে এখানে সাড়ম্বরে আয়োজিত হয় লোকশিল্প মেলা।
এমেলায় লোকসংগীত, যাত্রাপালা, কবিগান ইত্যাদি লোকসংস্কৃতির ঐতিহ্যবাহী অনুষ্ঠানমালা পরিবেশন করা হয়।
মেলায় দেশের প্রত্যন্ত অঞ্চল থেকে আসেন লোকজ শিল্পী ও কারুশিল্পীরা।
মাটি, শোলা, বাঁশ, বেত, কাপড়সহ বিভিন্ন হস্ত শিল্পজাত সামগ্রী বিক্রি হয় এ মেলায়।
এছাড়াও জাদুঘরের সম্মুখে অবস্থিত লেকে নৌকাভ্রমণ ও শীত মৌসুমে টিকেট কেটে মাছ ধরার ব্যবস্থা আছে।
দর্শণার্থীদের খাওয়া-দাওয়ার জন্য রয়েছে ক্যান্টিন।

অপরূপ ছেঁড়াদ্বীপ ভ্রমণ
পর্যটনলিপি আজ আপনাদের সামনে তুলে ধরবে প্রাকৃতিক সৌন্দর্যের স্থান ছেঁড়াদ্বীপ।
এটি সেন্টমার্টিনে অবস্থিত।
ছেঁড়াদ্বীপের অবস্থান সেন্টমার্টিন থেকে কয়েক কিলোমিটার দূরে ।
এই দ্বীপটি বাংলাদেশের সর্বদক্ষিণে অবস্থিত একটি ভূখন্ড।
ছেঁড়াদ্বীপটি জোয়ারের সময় সেন্টমার্টিন হতে বিচ্ছিন্ন হয়ে যায়।
এই দ্বীপকে স্থানীয়রা দিয়া দ্বীপ অর্থাৎ ছেঁড়াদিয়া দ্বীপ বলে সম্বোধন করে থাকেন।
এ দ্বীপে মানুষ বসবাস করেন না।
এখানে জেলেরা দিনের বেলা মৎস্য আহরণ করে রাতে নিজ নিজ গৃহে ফিরে যান।
ছেঁড়াদ্বীপের স্বচ্ছ জলের অনেক গভীরে অবস্থানরত নানা প্রজাতি ও ভিন্ন আকৃতির প্রবাল ও সামুদ্রিক শৈবাল অতিসহজে স্বচক্ষে প্রত্যক্ষ করে শরীর আনমনে পুলকিত হবে ও মন আনন্দে অজান্তে দোলা দিবে।
সেইন্ট মার্টিন থেকে ছেড়া দ্বীপের দূরত্ব প্রায় ৪ কিলোমিটার।
আপনি চাইলে স্পীড বোট ভাড়া নিয়ে ছেড়া দ্বীপ যেতে পারেন।
তবে ভাটার সময় চাইলে সাইকেল ভাড়া নিয়ে সাইকেল চালিয়ে চলে যেতে পারেন।
যদি স্পীড বোটে করে যান তাহলে সাথে অবশ্যই নিরাপত্তার সার্থে লাইফ জ্যাকেট সাথে রাখবেন।
সেখানে যাওয়ার পর থাকার পর কোন ব্যবস্থা নেই, দিনে গিয়ে দিনেই আবার ফেরত আসতে হবে।
সেখানে যাওয়ার পর যাই খান না কেন, দরদাম করে খাবেন।
আশা করি যারা এখনো যাননি তারা অবশ্যই একবার হলেও ঘুরে আসবেন এই প্রাকৃতিক সৌন্দর্যের স্থান ছেঁড়াদ্বীপ।
আর যারা গিয়েছেন তারা সবাইকে যাওয়ার জন্য উৎসাহিত করবেন।
বন্ধুরা একটা বিষয় সব সময় মনে রাখবেন ভ্রমনের সময় আপনার দ্বারা পরিবেশ কিংবা প্রকৃতির কোন ক্ষতি যেন না হয়, কারন এই সম্পদ আমাদের।
তাই রক্ষার দায়িত্বটাও আমাদের।
আগামী পর্বে নতুন কোন ভ্রমন বার্তা নিয়ে হাজির হব আপনার সামনে।
আশা করছি সাথেই থাকবেন।

বালিয়াটি প্রাসাদের কিছু কথা
ঢাকার খুব কাছেই মানিকগঞ্জ জেলা অবস্থিত।
এই জেলায় পর্যটকদের আকৃষ্ট করার মত নানা উপকরণ রয়েছে।
কিন্তু দুঃখজনক হলেও সত্যি যে এ জেলায় পর্যটন শিল্পের উন্নতির জন্য সরকারি কোন পদক্ষেপ নেয়া হয়নি।
বালিয়াটি ও তেওতা জমিদার বাড়ী সংস্কারের অভাবে ধ্বংসপ্রায় অবস্থায় রয়েছে।
এ প্রাচীন স্থাপনাসমূহ প্রত্নতত্ত্ব বিভাগের মাধ্যমে রক্ষণাবেক্ষণের ব্যবস্থা করলে অতি প্রাচীন এসকল ইতিহাস ও ঐতিহ্য ধ্বংসের হাত থেকে রক্ষা পাবে।
পর্যটকদের নিরাপত্তা ও হোটেল-মোটেলের ব্যবস্থা করা গেলে পর্যটকরা উল্লিখিত পর্যটন কেন্দ্রসমূহে আসতে আগ্রহী হবে।
বালিয়াটির জমিদারদের অবদান মানিকগঞ্জ জেলার পুরাকীর্তির ইতিহাসে উল্লেখ যোগ্য।
বালিয়াটির জমিদারেরা ঊনিশ শতকের প্রথমার্ধ থেকে আরম্ভ করে বিশ শতকের প্রথমার্ধ পর্যন্ত প্রায় শতাধিক বছর বহুকীর্তি রেখে গেছেন যা জেলার পুরাকীর্তিকে বিশেষভাবে সমৃদ্ধ করেছে।
বালিয়াটির পাঠান বাড়ীর জমিদার নিত্যানন্দ রায় চৌধুরীর দু'ছেলে বৃন্দাবন চন্দ্র রায় চৌধুরী এবং জগন্নাথ রায় চৌধুরীর হাত ধরে বালিয়াটির নাম দেশে বিদেশে ছড়িয়ে পড়েছিল।
বালিয়াটিতে আজও দু'বেলা রাধা বল্লব পূজো হচ্ছে।
বালিয়াটিতে ১৯২৩ সালের দিকে জমিদার কিশোরী রায় চৌধুরী নিজ ব্যয়ে একটি এলোপ্যাথিক দাতব্য চিকিৎসালয় স্থাপন করেন।
বর্তমানে এটি সরকারী নিয়ন্ত্রণে পরিচালিত হচ্ছে।
জমিদার হীরালাল রায় চৌধুরী সাটুরিয়া থেকে বালিয়াটির প্রবেশ পথের পাশে কাউন্নারা গ্রামে একটি বাগানবাড়ী নির্মাণ করেন এবং সেখানে দিঘির মাঝখানে একটি প্রমোদ ভবন গড়ে তোলেন যেখানে সুন্দরী নর্তকী বা প্রমোদ বালাদের নাচগান ও পান চলতো।
বর্তমানে প্রত্নতত্ত্ব অধিদপ্তর দৃষ্টিনন্দন ও প্রাসাদের রক্ষনাবেক্ষণ করছে।
এই প্রাসাদটি মানিকগঞ্জ জেলার সাটুরিয়াতে অবস্থিত।
মানিকগঞ্জ থেকে যার দূরত্ব ১৮ কিলোমিটার।
বাস যোগে আপনি চলে যেতে পারেন সেখানে।

সৌন্দর্যের লীলাভূমি বিছানাকান্দি
বন্ধুরা পর্যটনলিপি আজ আপনাদের সামনে তুলে ধরবে বাংলার অপরূপ সৌন্দর্যের লীলাভুমি 'বিছানাকান্দি'।
যারা এই জায়গা সম্পর্কে ইতিমধ্যেই জানেন বা ঘুরে এসেছেন তারা নিজেদের স্মৃতিগুলো আরো একবার একটু মনে করতে থাকেন।
আর যারা এই জাগার নাম এর আগে কখনই শুনেন নি বা বিছানাকান্দি দেখা হয়নি তারা দুচোখ ভরে দেখে নিন বাংলার এই সৌন্দর্য।
শুরুতেই আপনাদের জানিয়ে রাখি বিছানাকান্দিতে থাকার কোনো ব্যবস্থা নেই।
এক্ষেত্রে সিলেট শহরে থাকার মতো অনেক উন্নতমানের হোটেল গড়ে উঠেছে।
সিলেট শহর থেকে বিছানাকান্দিতে দিনে গিয়ে দিনে ফেরা যায়।
আর এই ধরণের ভ্রমণে অবশ্যই সাবধানতা অবলম্বন করবেন, কেননা একটি দুর্ঘটনা আপনার ভ্রমনের সবটুকু আনন্দ কেড়ে নিতে পারে।
এখানে পানিতে নামতে হলে কিছু সাবধানতা অবলম্বন করা উচিৎ।
সীমান্তের ওপাড় থেকে আসা স্রোতের বেগ অনেক বেশী ক্ষিপ্র থাকে।
এ স্রোতে না বুঝে নেমে পড়লে পাথরের ফাঁকে পড়ে গিয়ে মারাত্মক দুর্ঘটনার শিকার হতে পারেন।
ভ্রমনের সময় অবশ্যই মনে রাখবেন আপনার দ্বারা এমন কোন কাজ যেন না ঘটে যা আমাদের প্রকৃতি, পরিবেশ এবং আমাদের পর্যটন শিল্পের জন্য হুমকি স্বরুপ।
প্রাকৃতিক সৌন্দর্যের লীলাভূমি সিলেটে অবস্থিত বিছানাকন্দি।
বেশ কয়েক বছর ধরে এখানে বেড়েছে পর্যটকের আনাগোনা।
কয়েক বছর আগেও স্থানটি লোকচক্ষুর অন্তরালে থাকলেও বর্তমানে এটি বেশ পরিচিত ভ্রমণ পিপাসু মানুষের কাছে।
বিশেষ করে দলবল নিয়ে যাওয়ার জন্য একটি উপযুক্ত স্থান এই বিছনাকান্দি।
সিলেট শহরের বিমানবন্দর রোড ধরে বিছানাকান্দির পথ।
দু'পাশের সবুজ চা বাগান পেছনে ফেলে আপনাকে যেতে হবে গন্তব্যে।
এই পথ ধরে গেলে মনে হবে, পুরো পৃথিবীটাই যেন সবুজের রাজ্য।
আর আঁকা বাঁকা পাহাড়ি উঁচুনিচু পথটাকে কেউ বড় অজগর বলেও ভুল করতে পারেন।
সিলেট শহর হতে ৬০ কিলোমিটার উত্তর পূর্বে গোয়াইনঘাট উপজেলার রুস্তমপুর ইউনিয়নে বিছানাকান্দি গ্রাম।
সিলেট থেকে ভোলাগঞ্জ মহাসড়ক ধরে সালুটিকর বাজারের ডান দিকে গাড়ী নিয়ে গোয়াইনঘাট লিঙ্ক রোডে হয়ে দেড় ঘণ্টা গেলেই আপনি পৌঁছে যাবেন বিছানাকান্দি।
এক্ষেত্রে শহরের আম্বরখানা থেকে সিএনজি নিলে সহজে এবং কম খরচে বিছানাকান্দি যাওয়া যায়।
হাদারপাড় বাজার পর্যন্ত জনপ্রতি ভাড়া ৮০ টাকা।
সেখানে পৌঁছুতে লাগবে কমবেশি দেড় ঘণ্টা।
বাজারের পাশেই খেয়াঘাট।
ঘাট থেকে নৌকা রিজার্ভ করে যাওয়া যায় বিছানাকান্দি।
দর কষাকষি করে ৫০০ টাকার মধ্যে নৌকা রিজার্ভ করা যায়।
যদিও পর্যটকদের কাছে অতিরিক্ত ভাড়া হাঁকানোর নজির এখানকার মাঝিদের আছে।
তাই আগে থেকে ভাড়া ঠিক করে নেয়া ভলো।
নৌকায় যেতে যেতে দেখতে পাবেন দু'পাশে সবুজ গ্রামের প্রতিচ্ছবি।
সাথে দূরে মেঘালয়ের পাহাড় গুলো দেখে অতি নীরস লোকটিও যদি একটু রসিকতা করে, তবে অবাক হওয়ার কিছু নেই।
সেটিই যেন স্বাভাবিক।
নৌকা যতই আগাবে সামনের দিকে আপনি ততই অবাক হতে বাধ্য।
নদীর ধার ঘেঁষে মাঝে মাঝে উঁচু করে স্তূপ আকারে জমিয়ে রাখা হয়েছে সাদা, কালো ও বাদামি পাথরের চাঁই।
মনে হবে সবুজ পাহাড়ের কোলে আরেক সাদা পাহাড়।
নৌকায় প্রায় পনের মিনিট ভ্রমণের পরই দেখা মিলবে বিছানাকান্দির।
সীমান্তের ওপার থেকে বয়ে আসা স্বচ্ছ জলধারা বড় বড় পাথরের ফাঁকে আপনাকে নিয়ে যাবে মায়ার স্রোতে।
পাথরের বুকে শীতলের আলিঙ্গনে কিছুক্ষণের জন্য হলেও ভুলে যেতে পারবেন শহরের মায়া।
স্রোতের মধ্যে ডুবন্ত পাথরের উপর দাঁড়িয়ে উপভোগ করতে পারবেন অন্য এক রাজ্য।
যেখানে এপারের প্রকৃতি ওপাড়ের পাহাড়ের সাথে যেন মিতালী করছে গভীর মমতায়।
আকাশে ভাসমান মেঘের নেই সীমানা।
সেই মেঘেদের পাহাড়ের কোলে ভেসে বেড়ানোর দৃশ্য উপভোগ করতে পারবেন এখানে।
সেই সাথে হিম শীতল পানিতে নিজের শরীরের সাথে ভিজবে আপনার মনও।

ঐতিহ্যবাহী নাটোর - পর্ব ৩
পর্যটনলিপি আপনাদের ঘুরিয়ে দেখাচ্ছে নাটোরের সব দর্শনীয় স্থান।
তার ধারাবাহিকতায় আজ আমরা ঘুরে দেখব বিখ্যাত চলন বিল।
চলন বিল বাংলাদেশের সবচেয়ে বড় বিল ।
জলায়শটি ২৪.৩৫০হতে ২৪.৭০০উত্তর এব‌ং ৮৯.১০০হতে ৮৯.৩৫০পূর্ব অক্ষাংশে অবস্থিত যা নাটোর জেলার সিংড়া, গুরুদাসপুর ও বড়াইগ্রাম উপজেলা,নওগাঁ জেলার আত্রাই উপজেলা, পাবনার ভাঙ্গুরা ও চাটমোহর উপজেলা এবংসিরাজগঞ্জ জেলার তারাস, উল্লাপাড়া ও রায়গঞ্জ উপজেলা জুড়ে অবস্থিত ।
চলন বিলের আকার বর্ষাকালে ৩৫০ বর্গ কিলোমিটারেরঅধিক এবংশুকনো মৌসুমে প্রায় ৯০ কিলোমিটার এবং এই জলাশয়টি দেশের মৎস্য উৎপাদনে খুবই গুরুত্বপূর্ণ ভূমিকা রাখে ।
চলন বিল দেখতে দেখতে আপনাদের নাটোর সম্পর্কিত কিছু কথা জানিয়ে দেই।
ভারতবর্ষের ইতিহাসে নাটোর একটি বিশিষ্ট স্থানের নাম ।
এই নাম তার শাসকশ্রেণী এবং তার অধিবাসীদের জীবনসংগ্রাম আর সংস্কৃতির কারণেই ইতিহাস বিখ্যাত ।
পাঠান-মোঘল-ইংরেজ এমনকি পাকিস্তানি দুঃশাসনের ইতিহাসে যুগে যুগে শোষণ বঞ্চণা আর নির্যাতনের বিরুদ্ধে আত্ম অধিকার প্রতিষ্ঠার সংগ্রামে উল্লেখযোগ্য হয়ে আছে ।
১৯৫২ এর ভাষা আন্দোলন, ৬২ এর সাম্প্রদায়িক শিক্ষা কমিশন বিরোধী আন্দোলন , ৬৬ এর ছয় দফার সমর্থনে আন্দোলন, ৬৯ এর গণঅভ্যূত্থান এবং ১৯৭১ এর মহান মুক্তিযুদ্ধে নাটোরবাসির অবদান দেশের অপরাপর জেলাগুলোর চেয়ে কম নয় ।
সে কারণে নাটোর ঐতিহাসিকভাবে শুধু ভারতবর্ষের ইতিহাসেই নয়, সভ্য দুনিয়ার সকল দেশে তার স্বতন্ত্র্য পরিচিতি আছে ।
আর নাটোরের কাঁচাগোল্লার কথা মনে আছে তো?
নাটোর এসে কিন্তু কাঁচাগোল্লা খাওয়ার কথা একদম ভুলা যাবেনা।
তাহলে চলে আসুন বনলতা সেনের 'নাটোর' দেখতে।

রসের দেশ কুমিল্লা
পর্যটনলিপি ধারাবাহিকভাবে আপনাদের সামনে বাংলাদেশের বিভিন্ন স্থান তুলে ধরার চেষ্টা করছে এবং আপনাদের ব্যাপক সাড়া পেয়ে সত্যিই আমরা আনন্দিত।
আজ পর্যটনলিপি আপনাদের সামনে তুলে ধরবে ইতিহাস ও ঐতিহ্যের জেলা কুমিল্লা।
বর্তমান কুমিল্লা চট্টগ্রাম বিভাগের অধীন একটি জেলা।
প্রাচীনকালে এটি সমতট জনপদের অন্তর্গত ছিল এবং পরবর্তীতে এটি ত্রিপুরা রাজ্যের অংশ হয়েছিল।
এ অঞ্চলে প্রাপ্ত প্রাচীন নিদর্শনাদি থেকে যতদূর জানা যায় খ্রিস্টীয় পঞ্চম শতাব্দী থেকে ত্রিপুরা গুপ্ত সম্রাটদের অধিকারভুক্ত ছিল।
ঐতিহাসিকদের মতে সপ্তম থেকে অষ্টম শতকের মধ্যভাগ পর্যন্ত এ অঞ্চলে বৌদ্ধ দেববংশ রাজত্ব করে।
নবম শতাব্দীতে কুমিল্লা হরিকেলের রাজাগণের শাসনাধীনে আসে।
প্রত্নপ্রমাণ হতে পাওয়া যায় যে, দশম হতে একাদশ শতাব্দীর মধ্যভাগ পর্যন্ত প্রায় দেড়শ বছর এ অঞ্চল চন্দ্র রাজবংশ দ্বারা শাসিত হয়েছে।
খাদি বস্ত্র, রসমালাই এবং মৃৎশিল্প বহু বছর ধরে এই অঞ্চলের ঐতিহ্য বহন করে আসছে। .
প্রাচীনকাল থেকে এই উপ-মহাদেশে হস্তচালিত তাঁত শিল্প ছিল জগদ্বিখ্যাত।
দেশের চাহিদা মিটিয়ে সব সময় এই তাঁতের কাপড় বিদেশেও রপ্তানি হতো।
একটি পেশাজীবী সম্প্রদায় তাঁত শিল্পের সাথে তখন জড়িত ছিলেন।
তাদেরকে স্থানীয় ভাষায় বলা হতো 'যুগী' বা 'দেবনাথ'।
বৃটিশ ভারতে গান্ধীজীর অসহযোগ আন্দোলনের সময়কালে ঐতিহাসিক কারণে এ অঞ্চলে খাদি শিল্প দ্রুত বিস্তার লাভ ও জনপ্রিয়তা অর্জন করে।
তখন খাদি কাপড় তৈরি হতো রাঙ্গামাটির তূলা থেকে।
জেলার চান্দিনা, দেবিদ্বার, বুড়িচং ও সদর থানায় সে সময় বাস করতো প্রচুর যুগী বা দেবনাথ পরিবার।
বিদেশি বস্ত্র বর্জনে গান্ধীজীর আহ্বানে সে সময় কুমিল্লায় ব্যাপক সাড়া জাগে এবং খাদি বস্ত্র উৎপাদনও বেড়ে যায়।
দেশের বিভিন্ন অংশে ছড়িয়ে পড়তে থাকে কুমিল্লার খাদি বস্ত্র।
এই বস্ত্র জনপ্রিয়তা অর্জন করে কুমিল্লার খাদি হিসাবে।
আর রসমালাই র কথা কি আর বলবার প্রয়োজন আছে?
কুমিল্লার রসমলাই সারাদেশে এক নামে পরিচিত।
দুধ, ছানা ও চিনি সমন্বয়ে তৈরি এ মিস্টান্ন।
যার প্রচলন কুমিল্লাতেই শুরু হয়।
প্রতি কেজি রসমলাই স্থানভেদে ১৭০ থেকে ২০০ টাকা বিক্রি হয়ে থাকে।
এছাড়াও অন্যান্য দুগ্ধজাত দ্রব্যাদি প্রস্ত্ততের জন্য কুমিল্লা বিখ্যাত।
তবে কুমিল্লার সেরা রসমালাই বিক্রেতা প্রতিষ্ঠান কিন্তু 'মাতৃ ভান্ডার'।
জেনে রাখা ভালো, কুমিল্লা তে প্রচুর 'মাতৃ ভান্ডার' নামক দোকান রয়েছে।
তবে প্রকৃত 'মাতৃ ভান্ডার' কুমিল্লা শহরে মনোহরপুরে অবস্থিত।
কুমিল্লার আরো একটি ঐতিহ্যবাহী শিল্প হলো মৃৎ শিল্প।
বাংলার লোকশিল্পের আবহমান সুপ্রাচীন ঐতিহ্যের অন্যতম কুমিল্লার মৃৎশিল্পের বিভিন্ন পণ্য ।
প্রাচীনকাল থেকেই কুমিল্লায় তৈরীকৃত গৃহস্থালি তৈজসের মধ্যে কলসি, হাঁড়ি, জালা, সরাই বা ঢাকনা, শানকি, থালা, কাপ, বদনা, ধূপদানি, মাটি নির্মিত নানা খেলনা এবং ফল, পশু-পাখি ইত্যাদি বিখ্যাত ছিল ।
তবে আধুনিকতার ছোঁয়ায় তা ক্রমশ ম্রিয়মাণ হতে থাকলে ১৯৬১ সালে ডঃ আখতার হামিদ খান বিজয়পুর রুদ্রপাল মৃৎশিল্প সমবায় সমিতির প্রতিষ্ঠা করেন।
১৯৭১ সালে পাকবাহিনী এটিতে আগুন ধরিয়ে দেয়।
কুমিল্লার ধর্মসাগর, শাহসুজা মসজিদ, রানির কুঠি, টাউন হল, বীরচন্দ্র নগর পাঠাগার, শালবন বিহার, ময়নামতি ওয়ার সিমেট্রি, লালমাই চন্ডিমুড়া মন্দির ইত্যাদি স্থান পর্যটন এলাকা হিসেবে সারাদেশে প্রসিদ্ধ।

বিজয় সিংহ দিঘী
বিজয় সিংহ দীঘি বিখ্যাত সেন বংশের প্রতিষ্ঠাতা বিজয় সেনের অমর কীর্তি।
এই দীঘি ফেনী শহর থেকে প্রায় ৩ কিঃমিঃ পশ্চিমে বিজয় সিংহ গ্রামে ফেনী সার্কিট হাউজের সামনে অবস্থিত।
এই দীঘিটির আয়তন প্রায় ৩৭.৫৭ একর।
অত্যন্ত মনোরম প্রাকৃতিক পরিবেশে অবস্থিত এ দিঘীর চৌপাড় খুব উঁচু ও বৃক্ষ শোভিত ।
ফেনীর ঐতিহ্যবাহী দিঘীর মধ্যে দৃষ্টিনন্দন সৌন্দর্যের আধার বিজয় সিংহ দীঘি অন্যতম ।
এ দিঘী দর্শনের জন্য জেলার এবং দেশের বিভিন্ন স্থান থেকে প্রতিনিয়ত দর্শনার্থীরা আসে।
প্রতিদিন বিকাল বেলা পর্যটকের আনাগোনায় মুখরিত এই স্থানটি মনে হয় যেন উৎসবস্থল।
যারা এক বেলার জন্য প্রকৃতির কাছে যেতে চান কিংবা সময়টা কাটাতে চান শুদ্ধ জল ও বাতাসের সাথে তাদের জন্য এটি একটি আদর্শ স্থান।

'স্বাধীনতা জাদুঘর'
আজ পর্যটনলিপি আপনাদের সামনে তুলে ধরবে 'স্বাধীনতা জাদুঘর'।
এই 'স্বাধীনতা জাদুঘর' ঢাকার সোহরাওয়ার্দী উদ্যানে অবস্থিত।
এটি বাংলাদেশ জাতীয় জাদুঘর ও সংস্কৃতি বিষয়ক মন্ত্রনালয় দ্বারা পরিচালিত।
এর অপরূপ নির্মাণশৈলী সত্যিই মনোমুগ্ধকর।
এই জাদুঘরে গিয়ে আপনি জেনে আসতে পারেন বাংলাদেশের মহান স্বাধীনতা যুদ্ধের ইতিহাস, যা আমাদের ভবিষ্যৎ প্রজন্মের জন্য সত্যিই গুরুত্বপূর্ণ।
এই ধরনের উদ্যোগ বাংলাদেশের পর্যটন শিল্পের বিকাশ তথা বিদেশী পর্যটক আকৃষ্ট করার ক্ষেত্রে গুরুত্বপূর্ণ ভূমিকা পালন করবে।
তবে এখন সবচেয়ে লক্ষণীয় বিষয় হল এর যথাযথ রক্ষণাবেক্ষণ।
নতুবা এর সৌন্দর্য ধীরে ধীরে বিলীন হতে শুরু করবে।
আশা করছি, যথাযথ কর্তৃপক্ষ এই 'স্বাধীনতা জাদুঘর' এর পর্যাপ্ত রক্ষণাবেক্ষনের ব্যবস্থা গ্রহন করবে।
তবে আমাদেরও সচেতন হতে হবে এই জাতীয় সম্পদ রক্ষার্থে।
কেননা এই 'স্বাধীনতা জাদুঘর' আমাদের সকলের।
এই 'স্বাধীনতা জাদুঘর' বাঙ্গালী জাতির গৌরব, মহান স্বাধীনতা যুদ্ধের ইতিহাস বহন করছে।

বায়তুল মোকাররম মসজিদ
আজ আমরা আপনাদের সামনে তুলে ধরব আপনাদের অতি পরিচিত বাংলাদেশের জাতীয় মসজিদ 'বায়তুল মুকাররম মসজিদ'।
আমরা এই পর্বে চেষ্টা করেছি আপনাদের অতি পরিচিত এই মসজিদটিকে আপনাদের সামনে নতুনভাবে তুলে ধরার।
১৯৫৯ সালে 'বায়তুল মুকাররম মসজিদ সোসাইটি' গঠনের মাধ্যমে এই পরিকল্পনা বাস্তবায়নের উদ্যোগ নেয়া হয়।
পুরান ঢাকা ও নতুন ঢাকার মিলনস্থলে মসজিদটির জন্য জায়গা অধিগ্রহণ করা হয়।
স্থানটি নগরীর প্রধান বাণিজ্যকেন্দ্র থেকেও ছিল নিকটবর্তী।
বিশিষ্ট স্থপতি টি. আব্দুল হুসেন থারিয়ানিকে মসজিদ কমপ্লেক্সটির নকশার জন্য নিযুক্ত করা হয়।
পুরো কমপ্লেক্স নকশার মধ্যে দোকান, অফিস, লাইব্রেরি ও গাড়ি পার্কিংয়ের ব্যবস্থা অন্তর্ভুক্ত হয়।
পরবর্তীতে ১৯৬০ সালের ২৭ জানুয়ারি এই মসজিদের নির্মাণ কাজ শুরু হয়।
এই মসজিদে একসঙ্গে ৪০ হাজার মুসল্লি নামাজ আদায় করতে পারেন।
মসজিদের প্রধান কক্ষটি তিন দিকে বারান্দা দিয়ে ঘেরা।
মিহরাবটি অর্ধ-বৃত্তাকারের পরিবর্তে আয়তাকার।
আধুনিক স্থাপত্যে কম অলংকরণই একটি বৈশিষ্ট্য-যা এই মসজিদে লক্ষনীয়।
এর অবয়ব অনেকটা পবিত্র কাবা শরিফের মতো হওয়ায় মুসলমানদের হৃদয়ে এই মসজিদটি আলাদা জায়গা করে নিয়েছে।

সেদিন যা দেখেছিলাম রামগড়ে
রামগড় ভ্রমণ (প্রান্তু বিশ্বাস)
আমরা সকাল ১০ টায় ফেনী রোড থেকে সিএনজি রিজার্ভ করে ছাগলনাইয়া উপজেলা হয়ে শুভপুর, করের হাট হয়ে যাওয়ার পথে প্রথমে নয় টিলা মাজার দেখতে পায়, সেখানে মাজার পরিদর্শন করি।
নয় টিলা মাজার: এই মাজার পাহাড়ের উপর অবস্থিত।
মাজারে প্রবেশের জন্য দুটি আলাদা সিঁড়ি রয়েছে।
সাধারণত ডান পাশের সিঁড়িতে উঠে বাম পাশের সিঁড়িতে নামা হয়।
মাজারের গেটের পাশে রয়েছে দান করার ব্যবস্থা, আপনারা যারা আসবেন এই দানবাক্সে দান করতে পারেন।
এছাড়া মাজারটি পাহাড়ের উপর পাশে রয়েছে সবুজে ঘেরা বিশাল খোলা জায়গা, আর এক পাশে বিভিন্ন পাহাড়ের দৃশ্য দেখা যায়।
মাজার পরিদর্শন এর পর রাস্তায় একটি মনোরম পরিবেশ দেখে বিরতি নিলাম আমরা।
যাওয়ার পথে রয়েছে একটি বিজিবি চেক পোস্ট।
মনে রাখবেন উক্ত সংরক্ষিত এলাকার কোন প্রকার ভিডিও অথবা ছবি ধারন করবেন না, যা চেক পোস্টে সতর্ক করে দিবে।
এরপর হেয়াকো বাজারের পরে পাবেন ভিন্ন অনুভূতি পাওয়ার একটি অপরুপ সৌন্দর্যের পরিবেশ।
যা সেলফি রোড নামে পরিচিত।
সেলফি রোড: এ রাস্তা জুড়ে দুপাশে রয়েছে অসংখ্য রাবার গাছ যা রাবার বাগানও বলা হয়।
এ স্থানে আসার জানতে পারবেন কিভাবে রাবার গাছ থেকে রাবার উৎপাদন করা হয়।
আর এ রাস্তায় অবশ্যই আপনি ছবি অথবা সেলফি নিজে থেকে তুলতে বাধ্য হবেন কারন জায়গাটা এতটা সুন্দর যা আপনাকে মুগ্ধ করবে।
এরপর এক অসাধারণ প্রকৃতির রূপের সৌন্দর্য চোখে পড়বে।
তা হচ্ছে রামগড় চা বাগানের দৃশ্য।
১,৪০০ একরের বিশাল রামগড় চা বাগান।
পঞ্চাশের দশকে স্থাপিত এই চা বাগান থেকে প্রতিদিন ১৬ হাজার কেজি সবুজ পাতা উত্তোলন করা হয়।
বাগানের কেন্দ্রস্থলে রয়েছে প্রকাণ্ড লেক।
শুনেছি এই লেক শীতকালে পরিপূর্ণ থাকে অতিথি পাখির কলকাকলিতে।
দেশের অনেক পাখিপ্রেমী এই সময় ভিড় জমায় এখানে।
আপনার পাখিপ্রেমী হওয়ার প্রয়োজন নেই, যদি ন্যূনতম প্রকৃতিপ্রেমী হয়ে থাকেন তাহলে বিমোহিত হয়ে যাবেন এই সৌন্দর্যে।
আর এ চা বাগানের মধ্য দিয়ে চলে গেছে ফেনী-খাগড়াছড়ি সড়ক।
এই পথে ছুটে চলা হাজারো যাত্রীর দেহ মন প্রাণ জুড়িয়ে দেয় রামগড় চা বাগান।
তারপর দুপুরে খাবার খাওয়ার জন্য রামগড় বাজারে পৌছাই।
রামগড় বাজারে কালি মন্দিরের উত্তর পার্শে রাস্তা দিয়ে পশ্চিমে মসজিদের ছোট রাস্তায় যাওয়ার পথে মসজিদের গেটের সামনে রয়েছে একটি হোটেল।
সেখানে খবারের মূল্য বেশি নিলেও বাধ্য হয়ে খেয়েছি, কারণ অন্য হোটেল গুলো বন্ধ ছিলো।
খাওয়া শেষ করে চলে যাই রামগড় পর্যটন লেকের ঝুলন্ত ব্রীজ দেখার উদ্দেশ্য।
রামগড় ঝুলন্ত ব্রীজ : এই ঝুলন্ত ব্রীজ টি লেকের মাঝখানে অবস্থিত।
এই লেকে প্রবেশ পথে ১ নং গেটে রয়েছে ১৯৭১ সালের মুক্তিযুদ্ধের স্মৃতি বিজরিত ভাস্কর্য আর তার পাশে রয়েছে ১৯৫২ ভাষা শহীদের শহীদ মিনার।
প্রাকৃতিক পরিবেশ বান্ধব এই দৃষ্টিনন্দন জায়গা সত্যি অসাধারণ।
লেকের মাঝখানে দুটি পিলারের উপর তারের মাধ্যমে ঝুলে আছে এই সুদৃশ্য ঝুলন্ত সেতু।
রামগড় ভ্রমণ এর ভিডিও লিংক:

ঐতিহ্যবাহী নাটোর - পর্ব ২
দিঘাপতিয়ারাজবাড়ী কেমন লাগলো বন্ধুরা?
পর্যটনলিপি আজ আপনাদের সামনে তুলে ধরবে রাণী ভবানী রাজবাড়ী।
প্রকৃতপক্ষে সমগ্র নাটোর শহরটাই মহারাণী ভবানীর স্মৃতি বিজড়িত।
৪৯.১৯২৫ একর জমির ওপর নাটোর রাজবাড়ী নির্মিত হয়েছিল।
রাজা রামজীবন নাটোর রাজবাড়ীর প্রথম রাজা হিসেবে প্রতিষ্ঠা লাভ করেন ১৭০৬ মতান্তরে ১৭১০ খ্রিস্টাব্দে।
তিনি ১৭৩০ খ্রিস্টাব্দ পর্যন্ত রাজত্ব করেন এবং সে বছরেই মৃত্যুবরণ করেন।
রাজা রামজীবনের মৃত্যুর পর রামকান্ত ১৭৩৪ খ্রিস্টাব্দে নাটোরের রাজা হন।
অনেকের মতে ১৭৩০ থেকে ১৭৩৪ খ্রিস্টাব্দ পর্যন্ত রাজা রামজীবনের দেওয়ান দয়ারাম নাটোরের তত্ত্বাবধান করতেন।
রাজা রামকান্ত তার মৃত্যুর পূর্ব পর্যন্ত অর্থাৎ ১৭৪৮ খ্রিস্টাব্দ পর্যন্ত নাটোরের রাজত্ব করেন।
সম্ভবতঃ ১৭০৬ ইং থেকে ১০৭১০ ইং সালের মধ্যে নাটোর রাজবাড়ী নির্মিত হয়েছিল।
রামজীবনের জমিদারীর রাজধানী নাটোরে স্থাপনকে কেন্দ্র করে অনেক বিচিত্র জনশ্রুতি আছে।
যেমন মায়ের আদেশে রাজা রামজীবন ও রঘুনন্দন নিজ জন্মভূমিতে রাজধানী স্থাপনের জন্য উপযুক্ত একটি স্থানের সন্ধান করতে থাকেন।
এক বর্ষাকালে রঘুনন্দন রাজা রামজীবন ও পন্ডিতবর্গ নৌকারোহনের সুলক্ষণযুক্ত পরিবেশে রাজধানী স্থাপনের জন্য উপযুক্ত স্থান নির্বাচনে বের হন।
ঘুরে ঘুরে তারা ভাতঝাড়া বিলের মধ্যে উপস্থিত হন।
বিলের একটি স্থানে তারা দেখতে পেলেন যে, দু'টি সাপ সাঁতার দিয়ে বিল পার হচ্ছে এবং একটি ব্যাঙ ছোট একটি সাপকে গিলে খাচ্ছে।
পন্ডিতবর্গ উক্ত স্থানকেই রাজধানী নির্মাণের স্থান হিসাবে উপযুক্ত বলে মত প্রকাশ করায় তারা সেখানেই রাজবাড়ি নির্মাণ করবেন বলে স্থির করেন।
রাজবাড়ি নির্মাণ করার পর রাজ-আমলা, কর্মচারী বহুবিধ লোকের সমাগমে অল্পদিনের মধ্যে বিলটি একটি শহরে পরিণত হয়।
সেই পরিণত শহরই নাটোর।
আশা করছি যারা এখনো বনলতা সেনের শহরটি ঘুরে দেখেননি, তারা অবশ্যই ঘুরে আসবেন সেই শহর থেকে।
আগামী পর্বে পর্যটনলিপি নাটোরের অন্য কোন চমক নিয়ে আপনাদের সামনে হাজির হবে, আশা করছি পর্যটনলিপি র সাথেই থাকবেন।

ধূপপানি ঝর্ণার আদ্যপান্ত
প্রায় ৫ মাস যাবৎ হাঁসফাঁশ করছিলাম বাসায় বসে, শান্তি পাচ্ছিলাম না ঠিকমতো।
লাস্ট তিন বছরে এমন কখনো হয় নাই, প্রতিমাসে কোথাও না কোথাও বের হওয়া হতো।
কিন্তু এই বছরটা এভাবে যে মারা দিবে ভাবতে পারি নাই।
অনেক প্ল্যান ছিলো এই বর্ষাকে ঘিরে কিন্তু কিছুতেই কোন প্ল্যান এক্সিকিউট করতে পারছিলাম না।
অবশেষে, বর্ষার একেবার শেষ সময়ের দিকে হলেও একখন্ড শান্তি পাবার আশায় স্বাস্থ্যবিধি মেনে বের হয়ে যাই বাসা থেকে।
হুক্কাহুয়া ডাকার আগেই দেখি আশেপাশের ১৫ জন রেডি হয়ে বসে আছে।
ব্যাস সবাইকে নিয়ে বের হয়ে পরলাম কাপ্তাই অভিযানে।
পুরোটা ট্যুরের ১০-১২ ঘন্টা নৌকার উপর, শুয়ে, বসে, তাশ খেলে, খেয়ে কাটাতে হয়েছে।
নৌকাতে বসতে বসতে ইঞ্জিনের শব্দে মনে হচ্ছিলো কানে তালা লেগে গেছে।
কিন্তু নৌকার উপর শুয়ে, বসে পুরো পার্বত্য রাঙ্গামাটির যে অপার্থিব দৃশ্য দেখলাম তা এক কথায় প্রাইসলেস।
কোনো ক্যামেরাই কাপ্তাই এর আসল সৌন্দর্য্য তুলে ধরতে পারবে না।
এই কারণেই মুরব্বীরা বলেন, চোখের লেন্সের উপর আর কোনো বড় লেন্স হতে পারে না।
চোখের ক্ষিধে মিটিয়ে বের হয়ে পরি ঝর্না অভিযানে।
জীবনে এই প্রথম কোনো ঝর্না দেখতে গিয়ে একটু হতাশ হতে হলো, এক্সপেকটেশনের তুলনায় এবার পানি অনেক কম পাইছি।
তাতে কি, পুরো ট্যুরে যেমনটা চেয়েছি তার চেয়ে অধিক ভালোবাসা, আপ্যায়ন, খাতির পেয়েছি।
পুরো ট্রলার জার্নিতে কখনো মেঘ, কখনো রোদ, কখনো রংধনু, কখনো পাহাড়ের ভাজে ভাজে মেঘ রোদ্দুরের খেলা সবকিছুই বিমোহিত করেছে আমাদের।
ধূপপানি এই মুহূর্তে বাংলাদেশের সবচেয়ে সুন্দর ঝর্ণাগুলোর মধ্যে একটি, সুবিশাল উচ্চতা, শুভ্র জলরাশির ঝর্ণা আর ঝর্ণার নিচের গুহার জন্য ট্রেকারদের কাছে এই ঝর্নাটির আবেদন সবসময় অন্যরকম, ঝর্ণার স্বচ্ছ পানি এবং অনেক উচুঁ থেকে আছড়ে পড়া জলরাশি আপনাকে একরকম পাগল করে দিবে, ঝর্ণার নিচের গুহায় চোখ বন্ধ করে বসলে মনে হবে অন্য কোন জগতে চলে গেছেন।
১ম দিন ও ১ম রাত: কাপ্তাই নেমে হালকা নাস্তা করে কাপ্তাই ঘাট থেকে ট্রলারে ২ ঘন্টায় বিলাইছড়ি (পথে আর্মি চেক পোস্ট পড়বে, আই ডি কার্ড এর ফটোকপি জমা দিয়ে পারমিশন নিতে হবে), সেখানে আগে থেকে ঠিক করা থাকার জায়গায় (রেস্ট হাইজ) ফ্রেশ হয়ে গাইড নিয়ে ন-কাটা ঝর্ণা এবং মুপ্পোছড়া ঝর্ণার উদ্দ্যেশে যাত্রা করবেন, ১ঘন্টার মধ্যেই পৌঁছে যাবেন ন-কাটা ঝর্ণায়, এখানে কিছু সময় কাটিয়ে ৩০-৩৫ মিনিট ট্র্যাকিং করে পৌঁছে যাবেন মুপ্পোছড়া ঝর্ণায় ।
২য় দিন ও ২য় রাত : খুব সকালে ঘুম থেকে উঠে ট্রলারে করে প্রায় ২ ঘন্টায় উলুছড়ি পৌছে যাবেন, রাতে খাওয়ার সময় সকালের নাস্তার অর্ডার দিয়ে রাখবেন, নাস্তা ট্রলারএ করে নিবেন ।
পথে ২টা আর্মি চেকপোস্ট পড়বে (আগে থেকে সবার আই ডি কার্ড এর কপি একজায়গায় গুছিয়ে রাখবেন) ।
আপনার ট্রেকিং জানা থাকলে ১:৪৫-২ ঘন্টার মতো সময় লাগবে কাঙ্খিত ধূপপানি ঝর্ণায় পৌঁছতে ।
ঝর্ণার কাছে আসার পর আমার অনুভূতি কোনো ভাবেই ভাষায় প্রকাশ করতে পারছি না, যাদের সম্ভব আমি বলবো একবার হলেও এই বর্ষায় ঘুরে আসুন ....আপনার হাজার বছর মনে থাকবে....ট্রলার রিজার্ভ করা থাকলে দুপুর ২টার টার মধ্যে ধূপপানির মায়া ত্যাগ করে আপনাকে ফিরে আসতে হবে, বিলাইছড়ি পৌছে দুপুরের লাঞ্চ করে আপনাকে ফিরে আসতে হবে কাপ্তাই, বোনাস হিসেবে দেখবেন নীলাভ কাপ্তাই লেক, আর সূর্য অস্ত যাওয়ার দৃশ্য দেখে নিজেকে কন্ট্রোল করতে পারলে আপনি সাধারণ কেউ নন .....
কি আর করার নিজেকে অসাধারণ প্রমান করে কাপ্তাই চলে আসলাম **সতর্কতা:
১) আপনাকে অবশ্যই সময়ের সাথে চলতে হবে।
কারন এখানের লোকাল বোট + রাঙ্গামাটি থেকে ফিরতি বাস যারা ঢাকায় যাবেন( রাত ৮:৩০) Sharp time এ চলে।
২) এখানে Teletalk আর Robi ছাড়া অন্য কোন সিমের নেটওয়ার্ক থাকে না।
৩) ধুপপানি হচ্ছে এক বৌদ্ধ ভিক্ষুর তীর্থ স্থান।
তাই এখানে এসে চিল্লাপাল্লা ও উচ্চবাচ্য করবেন না।
**যা সাথে থাকতেই হবে:
১) ভোটার আইডি কার্ড (1st priority)
(অন্যথায় কলেজ/ভার্সিটি আই,ডি,কার্ড বা জন্মসনদ/পাসপোর্ট এর ফটোকপি)
২) যথেষ্ট পরিমান পলিথিন
৩) ট্রেক করার উপযোগী জুতা/সেন্ডেল **বাজেট
সিলেট টু চট্টগ্রাম (ট্রেনে ৩৭৫*২)= ৭৫০ আসা যাওয়া
চট্টগ্রাম থেকে বাসে বদ্দেরহাট ২০টাকা।
বদ্দেরহাট টু কাপ্তাই বাস ভাড়া ৮০টাকা।
সকালের প্রথম ট্রিপের গাড়ী ছিলো সকাল ৭.৪০ এ।
কাপ্তাই থেকে বিলাইছড়ি বোট (১০০*২)= ২০০ টাকা
রাতের খাবার + পরদিন সকালের নাস্তা (১২০+৭৫)= ১৯৫ টাকা
** প্রথম দিন দুইটা (ন-কাটা ঝর্ণা, মুপ্পোছড়া ঝর্ণা) পরেরদিন ধুপপানি এর জন্য নৌকা ভাড়া ৩০০০টাকা।
১৫জনের গ্রুপ ছিলো।
মুপ্পোছড়া ও ণ কাটার জন্য গাইড খরচ ৫০০
ধুপপানির জন্য ৫০০
মুপ্পোছড়া ঘাটে নৌকা পার্কিং খরচ ১০০
ব্রিঃ দ্রঃ আমরা অনেক হেল্প পেয়েছিলাম ! বিলাইছড়ির ইউএনও আমাদের ক্যাম্পাসের বড় ভাই থাকাতে আমরা নীলাদ্রী কটেজে ফ্রী ছিলাম।
সকালের নাস্তা ট্রিট ছিল!
রাঙ্গামাটি থেকে ব্যাক করার সময় ওখানকার ম্যাজিস্ট্রেট ডিপার্টমেন্টের ভাই চিটাগাং পৌঁছানোর ১৫টা টিকেট করে দেন।।
তাই সঙ্গত কারনে পুরো খরচ কতো হলো তা লিখলাম না।
আপনারা যারা চিটাগাং থেকে যাবেন তাদের ১৯০০ আর ঢাকা থেকে গেলে ২৮০০ মধ্যে পুরো ট্যুর কম্পলিট হয়ে যাবে।
**মাঝির মোবাইল নং:
01539530037 (ইউসুফ মামা)
নৌকা বেশ বড় এবং মাঝি অত্যন্ত আন্তরিক ছিল।
উলুছড়ি থেকে নেয়া গাইড ছিল বিজয় চাকমা।
[বি.দ্র. আমরা যেদিন ঝর্ণা দেখতে যাই, তার আগের ২/৩ দিন তেমন বৃষ্টি হয় নি, তবে আমাদের ট্রেকিং থেকে ফিরার পথে ১০মিনিটের বৃষ্টি নামায় রাস্তা পিচ্ছল এবং কর্দমাক্ত হয় যায় শীতকালে গেলে বৃষ্টির প্রকোপ থেকে রক্ষা পাবেন।
কিন্তু সুন্দর ভিউ মিস করবেন!
সতর্ক : সবাইকে বিনীতভাবে অনুরোধ করা গেলো ময়লা যেখানে সেখানে ফেলবেন না, কাপ্তাই লেকের সুন্দর পরিবেশ নষ্ট করবেন না।
বিলাইছড়ি এমনিতেই খুব পরিষ্কার পরিচ্ছন্ন জায়গা।
সকালের নাস্তা নৌকাতে করে খাবারের প্যাকেট, খাবারের উচ্ছিষ্ট অংশ পানিতে ফেলবেন না দয়া করে।
একটা ব্যাগে জমিয়ে তারপর নির্দিষ্ট জায়গায় ফেলুন। ধন্যবাদ সকলকে।
কন্টেন্ট রাইটার ও ফটোগ্রাফারঃ কাওসার আহমেদ কাইফ

টাঙ্গুয়ার হাওর ভ্রমণলিপি
টাংগুয়ার হাওর বাংলাদেশের বৃহত্তম গ্রুপ জলমহালগুলোর অন্যতম।
বাংলাদেশের উত্তর-পূর্ব প্রান্তে সুনামগঞ্জ জেলার ধর্মপাশা এবং তাহিরপুর উপজেলাস্থিত জীববৈচিত্রে সমৃদ্ধ মিঠা পানির এ হাওর বাংলাদেশের ২য় রামসার এলাকা।
ভারতের মেঘালয়ের খাসিয়া, জৈন্তা পাহাড়ের পাদদেশে সারি সারি হিজল-করচ শোভিত, পাখিদের কলকাকলি মুখরিত টাংগুয়ার হাওর মাছ, পাখি এবং অন্যান্য জলজ প্রাণীর এক বিশাল অভয়াশ্রম।
বর্তমানে মোট জলমহাল সংখ্যা ৫১টি এবং মোট আয়তন ৬,৯১২.২০ একর।
তবে নলখাগড়া বন, হিজল করচ বনসহ বর্ষাকালে সমগ্র হাওরটির আয়তন দাড়ায় প্রায় ২০.০০০ একর।
টাংগুয়ার হাওর প্রকৃতির অকৃপণ দানে সমৃদ্ধ এ হাওর শুধু একটি জলমহাল বা মাছ প্রতিপালন, সংরক্ষণ ও আহরণেরই স্থান নয়।
এটি একটি মাদার ফিশারী।
হিজল করচের দৃষ্টি নন্দন সারি এ হাওরকে করেছে মোহনীয়।
এ ছাড়াও নলখাগড়া, দুধিলতা, নীল শাপলা, পানিফল, শোলা, হেলঞ্চা, শতমূলি, শীতলপাটি, স্বর্ণলতা, বনতুলসী ইত্যাদি সহ দু'শ প্রজাতিরও বেশী গাছগাছালী রয়েছে এ প্রতিবেশ অঞ্চলে।
জেলা প্রশাসনের কার্যকর ও টেকসই ব্যবস্থা গ্রহণের ফলে বর্তমানে এ হাওরে রয়েছে ছোট বড় ১৪১ প্রজাতির ২০৮ প্রজাতির পাখি, ১ প্রজাতির উভচর প্রাণী, ৩৪ প্রজাতির সরীসৃপ, ৬ প্রজাতির কচ্ছপ, ৭ প্রজাতির গিরগিটি এবং ২১ প্রজাতির সাপ।
নলখাগড়া বন বৃদ্ধি পেয়েছে কয়েকগুণ।
শীত মৌসুমে অতীতের সকল রেকর্ড ভেঙ্গে ব্যাপক পাখির আগমন ও অবস্থানে মুখরিত হয় টাঙ্গুয়ার হাওর।
বিলুপ্ত প্রায় প্যালাসেস ঈগল, বৃহদাকার গ্রে-কিংষ্টর্ক, শকুন এবং বিপুল সংখ্যক অতিথি পাখি ছিল টাঙ্গুয়ার হাওরের অবিস্মরণীয় দৃশ্য।
স্থানীয় জাতের পাখি পানকৌড়ি, কালেম, বৈদর, ডাহুক নানা প্রকার বালিহাঁস, গাংচিল, বক, সারস প্রভৃতির সমাহারও বিস্ময়কর।
সাধারণ হিসাবে বিগত শীত মৌসুমের প্রতিটিতে ২০/২৫ লক্ষ পাখি টাঙ্গুয়ার হাওরে ছিল বলে অনুমান করা হয়।
কোন কোন স্থানে বিশাল এলাকা জুড়ে শুধু পাখিদের ভেসে থাকতে দেখা যায়।
টাঙ্গুয়ার হাওর মাছ-পাখী এবং উদ্ভিদের পরস্পর নির্ভরশীল এক অনন্য ইকোসিস্টেম।
মাছের অভয়াশ্রম হিসাবে এর গুরুত্ব সবচেয়ে বেশী।
টাঙ্গুয়ার হাওর যেতে হলে বাংলাদেশের যে কোন প্রান্ত হতে চলে আসুন সুনামগঞ্জ ।
সুনামগঞ্জ এসে আপনি আরেকটি ঐতিহাসিক স্থাপনা দেখতে পাবেন, আর সেটি হল হাসন রাজার বাড়ি ।
তবে এই বাড়ি দেখতে হলে আপনাকে রাতে সুনামগঞ্জ এক রাত কাটাতে হবে ।
আর এছাড়াও রাতের বেলা সুরমা নদীর অপরূপ দৃশ্যও দেখে নিতে পারেন।
নদীর এই দৃশ্য দেখে পরদিন সকালে হাছন রাজার বাড়ী দর্শন করে চলে আসুন আব্দুজ জুহুর সেতুতে।
সেখান থেকে আপনি আপনার পছন্দমত বাহনে চেপে চলে যান তাহিরপুর, সময় লাগবে কম বেশি দুই ঘন্টা।
যেতে পথে আপনি দেখতে পাবেন শাহ আরেফিনের মাজার , বারেকেরটিলা , যাদু কাটা নদী , লাউরের গর, ইন্ডিয়ার বর্ডার সংলগ্ন অপরূপ কিছু ঝর্না।
তবে এইসব দেখতে হলে বাইকে আসাটাই উত্তম।
তাহিরপুর এ আসার পর সরকারি ডাকবাংলো এবং ইউনও রেস্ট হাউস এ রুম নিতে পারেন ( এক্ষত্রে রুম আগে বুকিং দিতে হয়) ।
রুম ভাড়া ৩০০ টাকা ।
তাহিরপুরে তেমন ভাল মানের খাবার হোটেল পাবেন না ।
তবে কয়েকটি হোটেলে মাঝারি মানের খাবার পেয়ে যাবেন।
এরপর ঐ রাতটি গেস্ট হাউস এ থেকে পরদিন সকালে তাহিরপুর নৌকা ঘাটে গিয়ে দরদাম করে টাঙ্গুয়ার উদ্দেশ্যে যাত্রা শুরু করবেন।
মনে রাখবেন দুপুরের খাবারের জন্য তাহিরপুর বাজার থকে প্রয়োজনীয় উপকরণ নিয়ে নিবেন।
আর ৩-৪ ঘণ্টা পুরো টাঙ্গুয়া ভ্রমণ করে যদি সময় থাকে তাহলে মেঘালয় সংলগ্ন গ্রাম এবং গারো পাড়া বাঙ্গালভিটা দেখতে পারেন ।
আর রাতে নৌকাতে থাকতে চাইলে মেঘালয় সীমান্ত বর্তী গ্রাম বাঘলি তে থাকার চেষ্টা করবেন ।
কারন এখানে আপনি রাতের খাবারের পাশাপাশি নিরাপদে থাকবেন ।
আর সবসময়ের মত বলে রাখি, মন খুলে ঘুরুন এবং প্রান ভরে দেখুন কিন্তু এই মাঝে এমন কোন কাজ করবেন না যাতে করে এই সুন্দর ও নিষ্পাপ প্রকৃতির ব্যাঘাত ঘটে।
কেননা আপনার পর আরো একজন পর্যটক আসবে এই সুন্দরের স্বাদ আস্বাদন করতে।
সুতরাং, তাকেও সূযোগ করে দিন।

একবার হলেও ঘুরে আসতে পারেন
বিশ্বজুড়ে অদ্ভুত সুন্দর অনেক জায়গা রয়েছে, কিছু কিছু জায়গা কয়েক হাজার বছরের পুরানো, আবার কিছু আধুনিক এবং কিছু নতুন আবিষ্কৃত।
আমরা সেই অস্বাভাবিক কিছু গন্তব্য নিয়ে কথা বলব যা আপনার ভ্রমণ তালিকাকে সমৃদ্ধ করবে।
সেই অদ্ভুত ও সুন্দর জায়গাগুলি হলঃ
১) লোনার হ্রদ, ভারত
২) গিজার ফ্লাই, নেভাদা
৩) ক্রিস্ট অফ দ্যা আব্যস, ইটালি
৪) গ্লাস বিচ, ক্যালিফোর্নিয়া
৫) স্পটেড লেক, কানাডা
৬) পামুক্কালে, তুরস্ক
১) লোনার হ্রদ, ভারতঃ
প্রায় ৫০,০০০ বছর আগে, ভারতের মহারাষ্ট্র রাজ্যে একটি উল্কা পড়েছিল।
যা পৃথিবীর তৃতীয় বৃহত্তম গর্ত, ২ কিলোমিটার বিশাল এবং ১৭০ মিটার গভীর।
সহজ কথায় বলতে গেলে, চারদিকে একটি অগভীর ক্ষারীয় জলের সবুজ হ্রদ।
বিজ্ঞানীরা মনে করেন যে, উল্কাপত্রটি এখনও গর্তের দক্ষিণ-পূর্ব রিমের প্রায় ৬০০ মিটার নিচে রয়েছে।
২) ফ্লাই গিজার, নেভাদাঃ
ফ্লাই গিজারকে ছোট ভূতাত্ত্বিক গিজার বলা হয়।
এটি নেভাদার ওয়াশো কাউন্টিতে অবস্থিত।
১৯১৬ সালে এটি তৈরি হয়।
প্রতি বছর এপ্রিল থেকে অক্টোবর পর্যন্ত তিন ঘন্টার জন্য ফ্লাই গিজার সীমিত আকারে পর্যটকদের জন্য উন্মুক্ত করা হয়।
৩) ক্রিস্ট অফ দ্যা আব্যস, ইটালিঃ
১৯৫৪ সালে জলের আশীর্বাদ করার জন্য খ্রিস্টের একটি ব্রোঞ্জের মূর্তি অ্যাবি থেকে সমুদ্রতীরে ১৭ মিটার নীচে নামানো হয়েছিল।
শিল্পী গাইদো গ্যালাটি চিত্রকর্মটি তৈরি করেছিলেন এবং ১৯৪৭ সালে ইতালীয় ডুবুরি ডারিও গঞ্জাট্টি মারা গিয়েছিলেন তার পাশেই মূর্তিটি রাখা হয়েছে।
গল্ফো প্যারাডিসো থেকে একটি নৌকা ভ্রমণ করে অথবা পানি শান্ত থাকে তবে ডুব দিয়ে দেখে আসতে পারেন।
৪) গ্লাস বিচ, ক্যালিফোর্নিয়াঃ
এই সৈকতটি আবর্জনাকে ধনসম্পদে পরিণত করার আসাধারন প্রাকৃতিক ক্ষমতার অধিকারী।
১৯৬০ এর দিকে মানুষ তাদের পুরানো গাড়ি এবং সরঞ্জামগুলি সহ সকল জঞ্জাল সরাসরি ফেলে দিত মহাসাগরে।
পরবর্তী দশকগুলিতে, সমুদ্র একটি উল্লেখযোগ্য এবং অসাধারণ অভিনয় করেছে; সমুদ্রের বিশাল ঢেউ জাঙ্কগুলোকে নুড়িতে পরিণত করেছিল।
এখন এই সৈকতটিকে একটি মণি মুক্তার দোকানের মত মনে হয়।
৫) স্পটেড লেক, কানাডাঃ
শহরের ৮ কিলোমিটার পশ্চিমে ৩ নম্বর হাইওয়ে কাছে স্পটেড লেকের সন্ধান পাবেন, এটি শীর্ষস্থানীয় পর্যটকদের আকর্ষণ।
প্রচণ্ড গ্রীষ্মের রোদে, হ্রদের জল বাষ্প হতে শুরু করে, এর ফলে এর উচ্চ খনিজ পদার্থ ক্রিস্টালাইজ হয়ে যায় এবং জলে সাদা ও সবুজ বৃত্তকার বলয় তৈরি করে।
৬) পামুক্কালে, তুরস্কঃ
পামুক্কেল চিরসবুজ গ্রামের উপরের সাদা ক্যালসাইট ট্র্যাটারটাইনস পাহাড়, যার মাঝে আছে খনিজ সমৃদ্ধ জল।
যাকে "কটন ক্যাসেল" (তুর্কি ভাষায় পামুকের অর্থ 'তুলা') বলা হয়ে থাকে।
ট্র্যাভারটাইনের ঠিক উপরে রয়েছে হিরাপলিস,যা রোমান ও বাইজেন্টাইন স্পা শহর।
সেখানে শহরটির যথেষ্ট ধ্বংসাবশেষ এবং একটি যাদুঘর রয়েছে।
কন্টেন্ট রাইটারঃ শুক্তি বিশ্বাস

সুযোগ এখন সবার, ভার্চুয়ালি বিশ্ব ভ্রমণ করার
ভার্চুয়াল রিয়ালিটি হচ্ছে প্রকৃতপক্ষে বাস্তব নয়, কিন্তু বাস্তবের ধারণা সৃষ্টি করতে সক্ষম এমন কল্পনানির্ভর বিষয় অনুভব করার ত্রিমাত্রিক অবস্থা উপস্থাপন।
এটি এক ধরনের কম্পিউটার-নিয়ন্ত্রিত ব্যবস্থা যাতে Modelling ও Simulation পদ্ধতি প্রয়োগের মাধ্যমে মানুষ কৃত্রিম ত্রিমাত্রিক ইন্দ্রিয়গ্রাহ্য পরিবেশের সাথে সংযোগ স্থাপন করতে পারে বা উপলব্ধি করতে পারে।
করোনা সংকটের ফলে বিমানযাত্রা, ভ্রমণ, পর্যটন কার্যত থেমে গিয়েছিল।
পরিস্থিতি আদৌ আগের মতো 'স্বাভাবিক' হতে এখনো সময়, এরই মধ্যে বিশ্বজুড়ে ভার্চুয়াল ভ্রমণের প্রবণতা বাড়ছে।
বর্তমান পরিস্থিতিতে জনপ্রিয় অনেক শহর ও অঞ্চল বিনামূল্যে ভার্চুয়াল ভ্রমণের সুযোগ করে দিয়েছে।
চীনের প্রাচীর বরাবর হাঁটার সুযোগ পাওয়া যাচ্ছে এই ভার্চুয়াল ভ্রমণের কারণে।
পেরুর বিখ্যাত মাচুপিচু পর্বত নিজের মতো করে আবিষ্কার করা যাচ্ছে।
জর্দানের পেত্রা দেখে মুগ্ধ হওয়াও সম্ভব অথবা নেদারল্যান্ডসের টিউলিপবাগানের দৃশ্য উপভোগ করা যাচ্ছে।
প্রকৃতিপ্রেমীরা অনেক জাতীয় পার্কের রূপ দেখতে পাচ্ছে।
ক্যালিফোর্নিয়া রাজ্যের বিখ্যাত ইয়োসেমাইট ঘুরে দেখা যাচ্ছে।
বিশ্বের প্রায় দুই হাজার ৫০০ মিউজিয়াম নিজস্ব ভার্চুয়াল দরজা খুলে দিয়েছে।
অ্যাডভেঞ্চারপ্রিয় মানুষ বসার ঘর থেকেই মঙ্গল গ্রহে টহল দিতে পারছে।
গ্রিস নিজস্ব পর্যটন প্ল্যাটফর্ম চালু করেছে।
অতিথিরা ভার্চুয়াল জগতে গ্রিসের মানুষের সঙ্গে সাক্ষাতের সুযোগ পাচ্ছে।
ভবিষ্যতে পর্যটন আরো বেশি করে স্থানীয় পর্যায়ে এবং ডিজিটাল পদ্ধতিতে সম্পন্ন হবে বলে একটা প্রত্যাশা জেগে উঠছে।

পঞ্চগড় ও কাঞ্চনজঙ্ঘা
পঞ্চগড় এখন হালের ক্রেজ।
পঞ্চগড় জেলার তিনদিকেই রয়েছে পার্শ্ববর্তী দেশ ভারত।
হিমালয় কন্যা নামে খ্যাত এই জেলা থেকে দেখা যায় পৃথিবীর তৃতীয় সর্বোচ্চ পর্বতশৃঙ্গ কাঞ্চনজঙ্ঘা (৮৫৮৬ মিঃ)।
এখন অনেকেই কাঞ্চনজঙ্ঘা দেখার জন্য পঞ্চগড় যাচ্ছেন।
গতবছর তেতুলিয়া প্রবেশের ১০/১২ কি.মি. আগে থেকেই বাসে বসে কাঞ্চনজঙ্গা দেখা গিয়েছিলো, প্রায় দুপুর ৩ টা পর্যন্ত এর রূপের ঝলক দেখা যায় সাধারণত।
তবে পঞ্চগড় যে শুধু কাঞ্চনজঙ্ঘা দেখার আছে তা কিন্তু না, এছাড়াও রয়েছে আরও অনেক কিছু।
যেভাবে যেতে পারেন ট্রেনঃ
আমরা অনেকেই জানি না যে পঞ্চগড় যাওয়ার ষ্টেশনের নাম বি সিরাজুল ইসলাম স্টেশন, তাই অনেক সময় আমাদের হয়রানির শিকার হতে হয়।
ঢাকা থেকে তিনটা ট্রেন আসা যাওয়া করে পঞ্চগড়ে।
পঞ্চগড় এক্সপ্রেস - ঢাকা থেকে ছাড়ার সময় রাত ১০:৪৫, পঞ্চগড় পৌঁছায় সকাল ৯ টার দিকে।
দ্রুতযান এক্সপ্রেস - ঢাকা থেকে ছাড়ার সময় সকাল ৮:০০ টা , পঞ্চগড় পৌঁছায় সকাল ৬ :১০ টার দিকে।
একতা এক্সপ্রেস - ঢাকা থেকে ছাড়ার সময় ১০:১০, পঞ্চগড় পৌঁছায় রাত ৯ টার দিকে।
** সবগুলো ট্রেন পঞ্চগড় পৌঁছাতে কিছু সময় লেইট করে।
** ট্রেনগুলোর কোন অফডে নেই।
ভাড়াঃ শোভন চেয়ার ৫৫০ টাকা, স্নিগ্ধা ১০৫৩ টাকা, এসি বার্থ ১৮৯২ টাকা। বাসঃ
ঢাকা থেকে পঞ্চগড়ে হানিফ, নাবিল, শ্যামলি সহ অনেক বাস চলে।
ঢাকা থেকে সরাসরি তেতুলিয়া বাস ও আছে।
ভাড়া জনপ্রতি ৬০০ - ১০০০ টাকা এসি ননএসি মিলিয়ে।
বিঃদ্রঃ ভাড়া পরিবর্তনযোগ্য ।
পঞ্চগড় থেকে তেতুলিয়া
তেতুলিয়া বাস ছাড়ে পঞ্চগড় বাস টার্মিনালের পাশে ধাক্কামারা মোড় থেকে ।
ভাড়াজনপ্রতি ৫০ টাকা।
ভাগ্য ভাল হলে এশিয়ান হাইওয়ে ধরে যেতে যেতে দেখতে পাবেনস্বাধের কাঞ্চনজঙ্ঘা।
কিছু দর্শনীয় স্থান
তেতুলিয়া ডাকবাংলো + কাঞ্চনজঙ্ঘা ভিউ পয়েন্ট
তেতুলিয়া থেকে অটো ভ্যান ভাড়া নিয়ে চলে যাবেন ডাকবাংলো।
ডাকবাংলোরপাশেই বয়ে গেছে মহানন্দা নদী।
কাঞ্চনজঙ্ঘা দেখার অনেকগুলো ভিউ পয়েন্টথাকলেও এখান থেকেই সবচেয়ে ভালোভাবে দেখতে পাওয়া যায়।
সাধারানত অক্টোবরের শেষ সময় থেকে নভেম্বরের মাঝামাঝি সময় পর্যন্ত কাঞ্চনজঙ্ঘা দেখা যায়।
তবে এটা পুরোটাই ভাগ্যের উপর নির্ভর করে।
কাঞ্চনজঙ্ঘা দেখার সময় সাধারণত সূর্যোদয়ের পর থেকে সকাল ১১/১২ টা পর্যন্ত।
আলো বারার সাথে সাথে এর রূপ পরিবর্তন হতে থাকে।
বেশ কয়েকটি রূপে দেখা যায় কাঞ্চনজঙ্ঘা।
তবে কাছ থেকে দেখার জন্য সাথে করে দূরবীন নিয়ে যেতে হবে।
ডাক বাংলোতে একটি পিকনিক স্পটও রয়েছে।
তাছাড়া মহানন্দা নদীর সুন্দড়জ্জে আপনি মুগ্ধ হতে বাধ্য।
কাজী এন্ড কাজী টি এস্টেট
আমরা অনেকেই সিলেটের পাহাড়ী চা বাগান দেখে থাকলেও সমতল ভূমির চাবাগান খুব কমজনেই দেখেছি।
আমদের পার্শ্ববর্তী দেশ ভারতে অনেক জায়গায়সমতল ভূমির চা বাগান থাকলেও বাংলাদেশে শুধুমাত্র পঞ্চগড়ই সমতল চা বাগানেরজন্য বিখ্যাত।
ডাকবাংলো থেকে কাঞ্চনজঙ্ঘা দেখে অটো/ভ্যান নিয়ে চলে যাবেন চাবাগান দেখতে।
বিশাল জায়গা নিয়ে এই চা বাগান।
সমতল ভূমির চা বাগান এতটাসুন্দর হতে পারে টা না দেখলে বুঝবেন না।
পঞ্চগড়ে চা বাগানএর সূচনা করেন ড. নাজমুল হক স্যার।
চা বাগান থেকে ফেরার পথে কমলা বাগান ঘুরে আসতে পারেন। আনান্দাধারা রিসোর্ট
চা বাগানের পাশেই এই রিসোর্ট।
বাংলাদেশের একপ্রান্তে তেতুলিয়া এতো সুন্দর একটিরিসোর্ট, যা ভাবতেও অবাক লাগে।
রিসোর্টের গেইট থেকেই শুরু হবে আপনারবিস্ময়।
আর যখন দেখবেন রিসোর্টের ভেতরে বেশ কয়েকটা ঘোড়া ঘুরে বেড়াচ্ছে, তখন মনে হবে রিসোর্টটা সত্যিই ব্যতিক্রমধর্মী।
বিঃদ্রঃ অবশ্যই অনুমতি লাগবে এই রিসোর্টে প্রবেশের জন্য।
বাংলাবান্ধা জিরো পয়েন্ট
তেতুলিয়া থেকে বাংলাদেশের সর্ব উত্তরের স্থান বাংলাবান্ধার দূরত্ব ২২ কিমি।
এই ২২কিমি রাস্তা একদম সোজা।
এখান থেকে শিলিগুড়ি ১৩ কিমি, গ্যাংটক ১৩৩ কিমি।
এখানে জিরো পয়েন্টে ছবি তুলতে হলে আপনাকে সিরিয়াল মেইন্টেইন করে তুলতে হবে, অনেকেই বিশৃঙ্খলা করার চেষ্টা করে।
সীমান্ত বাহিনীর প্যারেডঃ
বাংলাবান্ধা বর্ডারে বিকাল ৫ টায় পতাকা নামানোর সময় দুই দেশের সীমান্তরক্ষীবাহিনীর সদস্যরা প্যারেডে বিভিন্ন ড্রিল প্রদর্শন করেন।
প্যারেড উপভোগ করার জন্যআছে দুই দেশের নিজস্ব গ্যালারি। রকস মিউজিয়াম
শহরের মহিলা কলেজের প্রাঙ্গণে রয়েছে রকস মিউজিয়াম।
১৯৯৭ সালে ড. নাযমুলহক স্যারের হাত ধরে প্রতিষ্ঠিত হয় এই মিউজিয়াম।
এখানের উন্মুক্ত ও অভ্যন্তরীণনামে দুটো গ্যালারীতে দেখা যাবে দুর্লভ সব পাথর।
এছাড়াও দেখার মতো রয়েছে প্রায় ৪০০ বছরের পুরানো মির্জাপুর শাহী মসজিদ, ১৫০০ বছর আগে খনন করা মহারাজার দিঘী, পাঁচটি গড়, আরও বেশ কিছু জায়গা রয়েছে।
আবাসনের সম্ভাব্য ব্যবস্থা
তেতুলিয়া ডাকবাংলোতে থাকতে হলে আগে থেকে কনফার্ম করতে হয়।
তাছাড়া তেতুলিয়া, পঞ্চগড়ে মিড রেঞ্জের বেশ কিছু হোটেল আছে থাকার জন্য।
এরকম কয়েকটি হচ্ছে পঞ্চগড়ের তেতুলিয়া রোডে হোটেল মৌচাক, সিনেমা হল রোডে সেন্ট্রাল গেস্ট হাউজ, তেতুলিয়া চৌরাস্তা হতে বাঁয়ে সীমান্তপাড় হোটেল।
থাকা খাওয়া নিয়ে সমস্যা নেই। আনুমানিক খরচ
ঢাকা থেকে ২৫০০-৩০০০ টাকায় বেশ ভালভাবে ঘুরে আসা যাবে।
বাজেট ট্রাভেলার হলে আরও কম দিয়েও হবে।
**যারা ডে ট্যুরে যাবেনঃ তারা সকালে ডাকবাংলো থেকে কাঞ্চনজঙ্ঘা দেখা তারপর আনান্দাধারা রিসোর্ট + চা বাগান , বিকালে বাংলাবান্ধা এভাবে ঘুরতে পারেন।
**এককভাবে ট্যুর সম্ভব।
**উত্তরবঙ্গে শীতের প্রাদুর্ভাব বেশি, শীতের কাপড় নিতে ভুলবেন না।

ঘুরে আসুন লালাখাল
সিলেটে এখনো অনেক স্থান রয়েছে, যেগুলো এখনো ভ্রমণ পিয়াসী মানুষের কাছে অজ্ঞাতই রয়ে গেছে।
তার মধ্যে একটি হলো লালাখাল।
লালাখাল যেতে হলে সিলেট শহরের সোবহানী ঘাট অথবা টিলাগড় থেকে জাফলংগামী বাসে উঠতে হবে।
নামতে হবে গোয়াইনঘাটের আগে সারিঘাট নামক স্থানে।
ভাড়া পরবে, সোবহানী ঘাট থেকে ৩০ টাকা এবং টিলাগড় থেকে ২৬ টাকা জনপ্রতি।
সারিঘাটে নেমে ইঞ্জিনচালিত নৌকা নিয়ে যাওয়া যাবে লালাখাল।
ভাড়া পড়বে জনপ্রতি ৩০/৪০ টাকা( ওয়ান ওয়ে)।
তবে, সবচেয়ে ভাল হয় ৮-১০ জনের একটা গ্রুপ নিয়ে গেলে।
বড় নৌকায় সহজেই ১০/১২ জনের জায়গা হবে।
এক্ষেত্রে, রাউন্ড ট্রিপে একটা নৌকায় ৪০০ থেকে ৪৫০ টাকাতেই সেরে ফেলা যায় আসা যাওয়ার এই ভ্রমণ।
যেতে আসতে লাগবে যথাক্রমে এক-এক দুই ঘণ্টা।
মূলত সারিঘাট থেকে রওনা দেবার কিছুক্ষণ পরেই আপনার চোখে পড়বে দূরে মেঘালয়ের নীল পাহাড়গুলো।
পথেই হয়ত দেখা মিলবে মহিষের পালের একসাথে গলা অবধি পানিতে ডুবে সাঁতার কাটার দৃশ্য।
যত সামনে এগুতে থাকবেন ততই যেন মনোমুগ্ধকর প্রকৃতি হাতছানি দিয়ে ডাকবে আপনাকে।
আর বাকি সৌন্দর্য নিজ চোখে গিয়েই দেখে আসুন।

মায়াবী দ্বীপ মনপুরা
পর্যটনলিপি আজ আপনাদের ঘুরিয়ে দেখাবে মায়ায় ঘেরা এক দ্বীপ, যার নাম 'মনপুরা'।
চলুন এক নজর দেখে নেই মনপুরা দ্বীপের সৌন্দর্য।
ভোলা জেলার অধীনস্থ মনপুরা দ্বীপ বিগত কয়েক বছর ধরে ভ্রমণ পিপাসুদের কাছে বেশ জনপ্রিয় একটি জায়গা হয়ে উঠেছে।
প্রাকৃতিক সৌন্দর্যে ভরপুর এই দ্বীপটি ভোলা জেলা থেকে সম্পূর্ণ বিচ্ছিন্ন।
মেঘনা নদীর কোলে বেড়ে উঠা এই দ্বীপটিতে রয়েছে সবুজের সমারোহ।
সত্যি কথা বলতে গেলে মুখে বলে এই দ্বীপের সৌন্দর্যবোঝানো সম্ভব নয়।
যে এই মায়াবী দ্বীপে একবার না এসেছেন সে কখনোই বুঝতে পারবে না কি সৌন্দর্য লুকিয়ে আছে এই দ্বীপে।
মনপুরা দ্বীপ বর্তমানে দেশীয় পর্যটকদের পাশাপাশি বিদেশি পর্যটকদের কাছেও বেশ জনপ্রিয় হয়ে উঠেছে।
সাগর কন্যা কুয়াকাটার সাথে এই দ্বীপের দারুন এক সাদৃশ্য রয়েছে।
আপনি কুয়াকাটাতে যেমন সূর্যোদয় এবং সূর্যাস্ত দুটোই দেখতে পাবেন, ঠিক তেমনি ভাবে মনপুরা তে এসেও আপনি সূর্যোদয় এবং সূর্যাস্ত দুটোই প্রতক্ষ করতে পারবেন।
মনপুরা একজন ভ্রমনপীপাসুকে খুব সহজেই সৌন্দর্যের বাঁধনে বাঁধতে পারে।
আর এই জন্যই হয়তো একে মায়াবী দ্বীপ বলা হয়ে থাকে।
ঢাকা সদরঘাট থেকে ভোলাগামী বিভিন্ন লঞ্চ ছেড়ে যায়।
সেই লঞ্চে চড়ে আপনি নেমে যাবেন তজুমুদ্দিন লঞ্চ ঘাট ।
তারপর সেখান থেকে ট্রলারে চেপে চলে যান মনপুরা দ্বীপে।
আর শীতের সময়টাই মনপুরা ভ্রমনের উত্তম সময়।
এই সময় এই দ্বীপে আপনি প্রচুর হরিণও দেখতে পাবেন।
আর যাদের ক্যাম্পিং করার ভূত মাথায় আছে তাদের জন্য তো কোন কথাই নেই।
আপনারা মনপুরা দ্বীপের যে কোন জায়গায় ক্যাম্পিং করতে পারবেন।
বলে রাখা ভালো যে মনপুরা দ্বীপ ঘুরে দেখতে চাইলে একটি মোটর সাইকেল ভাড়া করে নিন এবং তাতে করেই উপভোগ করুন মনপুরার সৌন্দর্য।
মনে রাখবেন শুধুমাত্র সৌন্দর্য উপভোগ করলেই হবেনা, সেখানকার মানুষদের সাথে মেশার চেষ্টা করুন, দেখবেন তাদের কাছ থেকে অনেক ভালবাসা পাবেন।
মনপুরা দ্বীপে খাবার দাবার নিয়ে চিন্তার কোন কারন নেই।
সেখানে আপনি নানান ধরণের খাবার পেয়ে থাকবেন।
তবে যেহেতু মনপুরা একটি চরাঞ্চল সেহেতু সেখানে গিয়ে কিন্তু মাছ খেতে ভুল করবেন না।
ফরমালিন মুক্ত মাছ খাওয়ার এ এক সুবর্ণ সূযোগ।
আর একটি কথা না বললেই নয়, মনপুরা ঘুরে দেখুন ভাল কথা কিন্তু এমন কোন কাজ করবেন না যাতে করে সেখানকার প্রকৃতি ও মানুষের ক্ষতি হয়।
আর এই ধরণের কার্যকলাপ আমাদের পর্যটন শিল্পের জন্য হুমকি স্বরূপ।

মায়াবী দ্বীপ মনপুরা
পর্যটনলিপি আজ আপনাদের ঘুরিয়ে দেখাবে মায়ায় ঘেরা এক দ্বীপ, যার নাম 'মনপুরা'।
চলুন এক নজর দেখে নেই মনপুরা দ্বীপের সৌন্দর্য।
ভোলা জেলার অধীনস্থ মনপুরা দ্বীপ বিগত কয়েক বছর ধরে ভ্রমণ পিপাসুদের কাছে বেশ জনপ্রিয় একটি জায়গা হয়ে উঠেছে।
প্রাকৃতিক সৌন্দর্যে ভরপুর এই দ্বীপটি ভোলা জেলা থেকে সম্পূর্ণ বিচ্ছিন্ন।
মেঘনা নদীর কোলে বেড়ে উঠা এই দ্বীপটিতে রয়েছে সবুজের সমারোহ।
সত্যি কথা বলতে গেলে মুখে বলে এই দ্বীপের সৌন্দর্যবোঝানো সম্ভব নয়।
যে এই মায়াবী দ্বীপে একবার না এসেছেন সে কখনোই বুঝতে পারবে না কি সৌন্দর্য লুকিয়ে আছে এই দ্বীপে।
মনপুরা দ্বীপ বর্তমানে দেশীয় পর্যটকদের পাশাপাশি বিদেশি পর্যটকদের কাছেও বেশ জনপ্রিয় হয়ে উঠেছে।
সাগর কন্যা কুয়াকাটার সাথে এই দ্বীপের দারুন এক সাদৃশ্য রয়েছে।
আপনি কুয়াকাটাতে যেমন সূর্যোদয় এবং সূর্যাস্ত দুটোই দেখতে পাবেন, ঠিক তেমনি ভাবে মনপুরা তে এসেও আপনি সূর্যোদয় এবং সূর্যাস্ত দুটোই প্রতক্ষ করতে পারবেন।
মনপুরা একজন ভ্রমনপীপাসুকে খুব সহজেই সৌন্দর্যের বাঁধনে বাঁধতে পারে।
আর এই জন্যই হয়তো একে মায়াবী দ্বীপ বলা হয়ে থাকে।
ঢাকা সদরঘাট থেকে ভোলাগামী বিভিন্ন লঞ্চ ছেড়ে যায়।
সেই লঞ্চে চড়ে আপনি নেমে যাবেন তজুমুদ্দিন লঞ্চ ঘাট ।
তারপর সেখান থেকে ট্রলারে চেপে চলে যান মনপুরা দ্বীপে।
আর শীতের সময়টাই মনপুরা ভ্রমনের উত্তম সময়।
এই সময় এই দ্বীপে আপনি প্রচুর হরিণও দেখতে পাবেন।
আর যাদের ক্যাম্পিং করার ভূত মাথায় আছে তাদের জন্য তো কোন কথাই নেই।
আপনারা মনপুরা দ্বীপের যে কোন জায়গায় ক্যাম্পিং করতে পারবেন।
বলে রাখা ভালো যে মনপুরা দ্বীপ ঘুরে দেখতে চাইলে একটি মোটর সাইকেল ভাড়া করে নিন এবং তাতে করেই উপভোগ করুন মনপুরার সৌন্দর্য।
মনে রাখবেন শুধুমাত্র সৌন্দর্য উপভোগ করলেই হবেনা, সেখানকার মানুষদের সাথে মেশার চেষ্টা করুন, দেখবেন তাদের কাছ থেকে অনেক ভালবাসা পাবেন।
মনপুরা দ্বীপে খাবার দাবার নিয়ে চিন্তার কোন কারন নেই।
সেখানে আপনি নানান ধরণের খাবার পেয়ে থাকবেন।
তবে যেহেতু মনপুরা একটি চরাঞ্চল সেহেতু সেখানে গিয়ে কিন্তু মাছ খেতে ভুল করবেন না।
ফরমালিন মুক্ত মাছ খাওয়ার এ এক সুবর্ণ সূযোগ।
আর একটি কথা না বললেই নয়, মনপুরা ঘুরে দেখুন ভাল কথা কিন্তু এমন কোন কাজ করবেন না যাতে করে সেখানকার প্রকৃতি ও মানুষের ক্ষতি হয়।
আর এই ধরণের কার্যকলাপ আমাদের পর্যটন শিল্পের জন্য হুমকি স্বরূপ।

বাঘা শাহী মসজিদ
বাঘা শাহী মসজিদ বাংলাদেশের অন্যতম এক ঐতিহাসিক নিদর্শন।
এই মসজিদটি রাজশাহী শহর থেকে ৪৮ কিলোমিটার দূরে বাঘা উপজেলায় অবস্থিত।
বাঘা উপজেলা সম্পর্কে আপনাদের কিছু গুরুত্বপূর্ণ তথ্য দিয়ে রাখি।
বাঘা উত্তর বঙ্গের এক প্রাচীনতম নগরী।
ইতিহাস পর্যালোচনা এবং ঐতিহাসিক নিদর্শন থেকে এর সত্যতা প্রমাণিত হয়।
পদ্মার উপকূলবর্তী এই প্রাচীন নগরীতে রয়েছে ঐতিহাসিক '' শাহী মসজিদ '' যার শিলালিপি,কারুকাজ ভ্রমনপ্রেমী মানুষদের আকৃষ্ট করে।
বহুযুগ ধরে স্থানটি অন্যতম পর্যটন কেন্দ্র হিসেবে পরিচিতি লাভ করেছে এবং সর্বসাধারণের জন্য ব্যবহৃত হচ্ছে।
দলিল দসত্মাবেজ থেকে জানা যায় ১৫২৩-১৫২৪ খ্রিষ্টাব্দে (হিজরী ৯৩০) হোসেন শাহ এর পুত্র নুসরাত শাহ মসজিদটি নির্মাণ করেন।
মসজিদটির দৈর্ঘ্য ৮০ ফুট এবং প্রস্থ ৩৬ ফুট।
কালো পাথরের ০৪ টি থামের উপর মসজিদটি দাঁড়িয়ে রয়েছে, যার ছাদে আছে ০৪টি গম্ভুজ, পশ্চিম দেয়ালে ০২টি বড় এবং ০১টি ছোট মেহরাব।
মসজিদের ভিতর ও বাহির দেয়ালে আরবীয় কারুকার্য খচিত ইট পাথর দ্বারা সুসজ্জিত।
যার প্রতিকৃতি গণপ্রজাতন্ত্রী বাংলাদেশ সরকার এর পঞ্চাশ টাকার নোটে শোভা পাচ্ছে।
মসজিদের গাঁ ঘেষে উত্তর-পূর্ব দিকে রয়েছে বিশাল এক দীঘি।
যা মসজিদটির সমমাময়িক।
দীঘির দৈর্ঘ্য ....
মাইল এবং প্রস্থ ৬০০ ফুট।
দীঘির পানি খুবই স্বচ্ছ এবং এর চারপাশে বিভিন্ন প্রজাতির বৃক্ষরাজি দ্বারা সুসজ্জিত।
শীতকালে সুদূর সাইবেরিয়া থেকে বহু অতিথি পাখি এই দীঘিতে ভীড় জমায়।
যার মনোরম দৃশ্য এবং মসজিদের স্বকীয় প্রত্নতাত্বিক নিদর্শন পর্যটন কেন্দ্র হিসেবে পরিচিতি লাভ করেছে।
প্রত্নতাত্বিক নিদর্শন ও এর কারুকাজ ভ্রমনপ্রেমী মানুষদের পাথেয় হিসেবে অগ্রণী ভূমিকা পালন করছে।
এখানে আরও আছে অসংখ্য শাহ সুফীদের পবিত্র কবর এবং মাজার শরীফ।
যারা এখনো বাঘা শাহী মসজিদটি দেখেননি, আশা করছি তারা অবশ্যই এই ঐতিহাসিক নিদর্শনটি এসে নিজ চোখে দেখে যাবেন।
এই মসজিদ সম্পর্কে আপনাদের মুল্যবান মতামত ও তথ্য আমাদেরকে জানানোর অনুরোধ রইল।

আমার লোকেরা গান গায়
শিক্ষা, সাহিত্য, সংস্কৃতি আর ঐতিহ্যের সূতিকাগার বৃহত্তর ময়মনসিংহ জেলা ১৭৮৭ সালের ১মে জেলা হিসেবে জন্মের পর বর্তমান ময়মনসিংহের আদল পায় ১৯৮৪ সালে।
উত্তরে গারো পাহাড় ও ভারতের মেঘালয় রাজ্য, দক্ষিণে গাজীপুর জেলা, পূর্বে নেত্রকোনা ও কিশোরগঞ্জ জেলা এবং পশ্চিমে শেরপুর, জামালপুর ও টাঙ্গাইল জেলা বেষ্টিত ময়মনসিংহ জেলার ভৌগোলিক পরিবেশ বিচিত্র হওয়ায় বলা হয়-''হাওর, জঙ্গল, মইষের শিং-এ নিয়ে ময়মনসিং"।
৪,৭৮৭ বর্গমাইলের রত্নগর্ভা এ জেলার প্রাণবন্ত মানুষের পরিচয় পাওয়া যায় এর নামের মাঝেই- My-men-sing অর্থাৎ আমার লোকেরা গান গায়।
মহুয়া-মলুয়ার দেশ ময়মনসিংহের পূর্ব নাম ছিল নাসিরাবাদ।
মোঘল আমলে মোমেনশাহ নামে একজন সাধকের নামে অঞ্চলটির নাম হয় মোমেনশাহী- কালের বিবর্তনে যা ময়মনসিংহ নামে পরিচিতি লাভ করে।
ময়মনসিংহ শহরের পাশ দিয়েই বয়ে গেছে ব্রহ্মপুত্র নদ।
এ নদের সৌন্দর্যে মুগ্ধ হয়েই শিল্পাচার্য জয়নুল আবেদীন বহু ছবি এঁকেছিলেন।
এখানকার বহু স্থাপনায় প্রাচীন নির্মাণ শৈলীর ছোঁয়া রয়েছে।
আছে কালের সাক্ষী স্বরূপ ভগ্ন জমিদার বাড়ী।
আমাদের জাতীয় কবি কাজী নজরুল ইসলামের স্মৃতিও জড়িয়ে আছে এ জেলার ত্রিশাল উপজেলার সাথে।
সংস্কৃতি, ইতিহাস, ঐতিহ্যে সমৃদ্ধ আর বৈচিত্র্যপূর্ণ জনগোষ্ঠির এক জনপদ এ ময়মনসিংহ জেলা।
ঢাকা থেকে ময়মনসিংহের দূরত্ব ত্রিশাল হয়ে ১১৯ কিলোমিটার, আর যদি টাঙ্গাইল হয়ে আসেন তাহলে ১৯৩ কিলোমিটার।
মহাখালী বাস টার্মিনাল থেকে প্রায় সারা দিন ময়মনসিংহগামী বাস পাবেন।
আপনি চাইলে ঢাকা থেকে ট্রেইনে চড়েও আসতে পারেন এই জেলায়।
ঢাকা থেকে ময়মনসিংহ যেতে সময় লাগবে কম বেশি ৩ ঘন্টা।
ময়মনসিংহে থাকার জন্য সরকারি / বেসরকারি বেশ কিছু হোটেল রয়েছে, সুতরাং থাকা নিয়ে তেমন কোন ঝামেলা পোহাতে হবে না বললেই চলে।
এই জেলাতে দেখার মত অনেক কিছুই রয়েছে।
এদের ভিতর শশী লজ, শহীদ আব্দুল জব্বার জাদুঘর, মহারাজ সূর্যকান্তের বাড়ি, গারো পাহাড়, নজরুল স্মৃতিকেন্দ্র, মুক্তাগাছা জমিদার বাড়ী এবং শিল্পাচার্য জয়নুল আবেদীন সংগ্রহশালা অন্যতম।
চলুন তাহলে বেরিয়ে পড়ি ময়মনসিংহ অভিযানে।
বন্ধুরা আজ আমরা প্রথমে নিয়ে যাবো মহারাজ সূর্যকান্তের বাড়ি।
টাঊন হল মোড় থেকে বাস যোগে চলে যেতে পারেন মুক্তাগাছায়।
সেখানেই এই বাড়ী অবস্থিত।
মুক্তাগাছা শহরে শিবরামের বসতবাড়ির অংশ ছিল বর্তমান কলেজবাড়ি।
শিবরামের পুত্র ছিল রঘুনন্দন।
তিনি অপুত্রক হওয়ায় গৌরিকামত্মকে দত্তক হিসেবে গ্রহণ করেন।
গৌরিকামেত্মর পুত্র ছিল কাশিকামত্ম তবে কাশিকামত্ম অপুত্রক হওয়ায় তার স্ত্রী লক্ষী দেবী ফরিদপুরের বাজিতপুর গ্রাম থেকে সূর্যকামত্মকে দত্তক পুত্র হিসাবে আনেন।
এই সূর্যকামেত্মর নামেই বাড়িটি পরিচিতি লাভ করে।
রাজা সূর্যকামত্ম অপুত্রক হওয়ায় তিনি রাজা জগৎকিশোরের পুত্র শশীকামত্মকে দত্তক হিসেবে গ্রহণ করেন।
শশীকামত্ম বাংলা ১১২০ সালে বাংলার গভর্নর লর্ড রোনাল্ড কর্তৃক মহারাজা উপাধি পেয়েছিলেন।
তিনি ১৯১৩ সালে বঙ্গীয় আইনসভার সদস্য নির্বাচিত হন।
মহারাজা সূর্যকামত্ম'র বাড়ির ভিতরের অংশ ভেঙ্গে ফেলে নতুনভাবে শহীদস্মৃতি সরকারী কলেজের জন্য দুটি একাডেমিক দ্বিতল ভবন নির্মাণ করা হয়েছে।
তবে বাড়িটির সম্মুখভাবে ভবনটির নির্মাণশৈলী অক্ষুন্ন রেখে দ্বিতল ভবনে রূপান্তর করা হয়েছে যার নিচতলা প্রশাসনিক ভবন হিসেবে ব্যবহৃত হচ্ছে।
এই বাড়ীর সম্মুখভাগের কারুকর্মখচিত দৃষ্টিনন্দন নির্মাণশশৈলী পর্যটকদের আকর্ষনীয় বস্ত্ত।
এখন চলুন চলে যাই মুক্তাগাছা জমিদার বাড়ি।
হরেরাম ও তার বংশধরদের জন্য নির্মাণ হয়েছিল এই বাড়ি।
হরেরামের দুই পুত্র, রামকান্ত ও কৃষ্ণকান্ত।
এরা দুজনেই অপুত্রক অবস্থায় মারা যান।
জমিদার আচার্য চৌধুরী বংশ মুক্তাগাছা শহরের গোড়াপত্তন করেন ।
আচার্য চৌধুরী বংশ শহরের গোড়াপত্তন করে এখানেই বসতি স্থাপন করেন।
আচার্য চৌধুরী বংশের প্রথম পুরম্নষ শ্রীকৃষ্ণ আচার্য চৌধুরী ছিলেন বগুড়ার বাসিন্দা।
তিনি মুর্শিদাবাদের দরবারে রাজস্ব বিভাগে কর্মরত ছিলেন।
তিনি ছিলেন নবাবের খুবই আস্থাভাজন।
নবাবের দরবারে রাজস্ব বিভাগে কর্মরত থাকা অবস্থায় ১১৩২ সালে তিনি সেই সময়ের আলাপসিং পরগণার বন্দোবসত্ম নিয়েছিলেন।
উল্লেখ করা যেতে পারে যে, বর্তমানে মুক্তাগাছা শহরসহ মুক্তাগাছা উপজেলার বেশিরভাগই ছিল আলাপসিং পরগণার অন্তর্ভূক্ত।
১৭৫৭ সালে পলাশীর যুদ্ধ শেষ হওয়ার পর নানা কারণে শ্রীকৃষ্ণ আচার্য চৌধুরীর ৪ ছেলে বগুড়া থেকে আলাপসিং এসে বসবাসের জন্য সিদ্ধান্ত গ্রহণ করেন।
শ্রীকৃষ্ণ আচার্য চৌধুরীর এই ৪ ছেলে হচ্ছে রামরাম, হররাম, বিষ্ণুরাম ও শিবরাম।
বসতি স্থাপনের আগে তারা এ পরগণার বিভিন্ন স্থান ঘুরে ফিরে দেখেন এবং বর্তমান মুক্তাগাছা এলাকায় বসতি স্থাপনের জন্য মনস্থির করেন।
সে সময়ে আলাপসিং পরগণায় খুব একটা জনবসতি ছিলনা।
চারদিকে ছিলো অরণ্য আর জলাভূমি।
শ্রীকৃষ্ণ আচার্য্যের ৪ছেলে ব্রহ্মপূত্র নদের শাখা নদী আয়মানের তীরবর্তী স্থানে নৌকা ভিড়িয়ে ছিলেন।
জমিদারদের পরিত্যক্স সেই বাড়ীটি সহজেই পর্যটকদের মন কারে।
আমরা ইতিমধ্যেই বুঝতে পারছি যে রাজা- মহারাজাদের এক সময়কার আবাসস্থল ময়মনসিংহ।
ময়মনসিংহ শহরে জুবিলী উৎসব পালনের লক্ষ্যে ১৮৭৯ সালে ৪৫ হাজার টাকা ব্যয়ে মহারাজ সূর্যকান্ত আচার্য এক সুদৃশ্য ভবন নির্মাণ করেন যার নাম লোকমুখে লোহার কুঠির নামে পরিচিত।
হ্যাঁ বন্ধুরা আমরা আলেকজান্ডার ক্যাসেলের কথাই বলছি।
মনোরম নৈসর্গিক এই ভবনটিতে তৎকালীন ভারত সম্রাট এডওয়ার্ডের পত্নী সম্রাজ্ঞী আলেকজান্ডার চিত্র স্থাপন করা হয়।
যার কারণে এই ভবনের নাম করা হয় আলেকজান্ডার ক্যাসেল।
নিপুন শিল্পীর হাতে গড়া সেই প্রাসাদ আজ আর নেই।
শুধুমাত্র কালের সাক্ষী হিসেবে তাদের ব্যবহৃত লাইব্রেরী কাম বৈঠকখানাটি টিকে আছে, সামনে মুরাল মূর্তিটি নিয়ে।
বন্ধুরা এবার আমরা আপনাদের নিয়ে যান জাতীয় কবির স্মৃতি বিজড়িত ত্রিশাল উপজেলায়।
সেখানে দেখাব নজরুল স্মৃতিকেন্দ্র।
আপনি রিক্সা বা ভ্যান যোগে সহজেই চলে যেতে পারবেন সেখানে।
এই সেই কাজির শিমলা দারোগা বাড়ী যেখানে জাতীয় কবি কাজী নজরুল ইসলামের এদেশে প্রথম পদার্পণ হয়েছিল।
কিশোর নজরুলের সুকুমার চেহারা, নম্র স্বভাব ও প্রতিভায় মুগ্ধ হয়ে দারোগা জনাব রফিজুল্লাহ নজরুলকে ১৯১৪ সালের প্রথম দিকে ত্রিশালের কাজির শিমলায় নিজ বাড়িতে নিয়ে আসেন এবং দরিরামপুর হাই স্কুলে ৭ম শ্রেনীতে ভর্তি করিয়ে দেন।
প্রথমে এই দারোগাবাড়িতে অবস্থান করেই কবি লেখাপড়া করেন।
সেই স্মৃতির উদ্দেশ্যেই এই স্মৃতিকেন্দ্র নির্মিত।
বন্ধুরা শিল্পাচার্য জয়নুল আবেদীনের কথা সকলের মনে আছে নিশ্চয়ই?
শিল্পাচার্য জয়নুল আবেদীনের সংগ্রহশালা কিন্তু এই জেলাতেই অবস্থিত।
শিল্পীর নিজ শহরে ১৯৭৫ সালের ৭ জুলাই প্রতিষ্ঠিত হয় এই সংগ্রহশালা।
এটি ৭০ টি শিল্পকর্ম নিয়ে যাত্রা শুরু করলেও ১৯৮২ সাল নাগাদ ১৭ টি বিখ্যাত শিল্পকর্ম চুরি হয়ে যায়।
প্রশাসনের সহায়তায় ১৯৯৪ সালে ১০ টি উদ্ধার করা সম্ভব হয়।
এই সংগ্রহশালায় মোট ৫৩ টি চিত্রকর্ম রয়েছে।
বন্ধুরা এই রকম আরো বহু ইতিহাস ঐতিহ্য বহন করে চলছে ব্রহ্মপুত্র নদের তীর ঘেঁসে গড়ে উঠা জেলা ময়মনসিংহ।
আশা করছি সবাই একবার হলেও ঘুরে আসবেন ঢাকার নিকটবর্তী এই জেলা।
তবে বন্ধুরা বলে রাখি, ময়মনসিংহ এসে মুক্তাগাছার মন্ডা কিন্তু অবশ্যই খেয়ে যাবেন।
১৮২৪ সালে প্রতিষ্ঠিত 'গোপাল পালের মন্ডার দোকান' এর মন্ডা না খেলেন তো হেরে গেলেন।

লকমা রাজবাড়ি
ঐতিহাসিক লকমা রাজবাড়ি জয়পুরহাট জেলার পাঁচবিবি উপজেলার পশ্চিম কড়িয়া গ্রামে অবস্থিত।
লকমা চৌধুরীর পরনাতীসহ উত্তরাধিকারী ও স্থায়ী বাসিন্দার সমন্বয়ে বাড়িটিতে বর্তমানে ৪২ জন সদস্য সমিতি করে দেখাশুনা করেন ।
লকমা চৌধুরীর পরনাতীর কাছ থেকে জানা যায়, প্রায় ২০০-৩০০ বছর পূর্বে বাড়িটি নিমার্ণ হয় এবং বর্তমানে এখানে প্রায় ১৫ বিঘা জমি আছে ।
এই সকল জমিতে বিভিন্ন শস্য উৎপাদনের পাশাপাশি ফল ও ফুলের বাগান দেখা যায়।
স্থানীয় লোকজনের মতে, দালান দুটির একটি ঘোড়াশাল এবং অপরটি হাতীশাল ছিল ।
তার একটু সামনে মাটির একটি ঢিবি রয়েছে, সেখানে ইউ আকৃতির বহু পুরাতন দ্বিতল ভবনের অবস্থান ।
ভবনের কিছুটা অংশ মাটির নীচে ডেবে গেছে বলে জনশ্রুতি আছে।
লকমা চৌধুরীর বাড়ীর পূর্ব পার্শ্বে কর্মচারীর ঘর ও কবরস্থান রয়েছে।
সংস্কারের অভাবে বর্তমানে রাজবাড়ীটি ধ্বংস হতে চলেছে ।
এখনও প্রতিদিন অনেক লোক স্বচক্ষে রাজবাড়ীঢি দেখার জন্য আসেন।
আশা করি আপনিও সময় করে চলে আসবেন।
